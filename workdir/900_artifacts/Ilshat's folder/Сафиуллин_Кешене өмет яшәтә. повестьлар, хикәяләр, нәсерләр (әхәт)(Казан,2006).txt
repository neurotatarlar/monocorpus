
Кешене өмет яшәтә
Кеше хәлен кеше белми, үз башына төшмәсә, дип, юкка гына әйтмәгәндер адәм баласы. Бу сүзләр беренче тапкыр аның авызыннан кайгы-сагыштан ут йотып йөргән, бик борчулы вакытында чыккандыр.
Чыннан да шулай бит. Тормыш үз җае белән тәгәри, дөнья әйләнә-тулгана. Кояш чыга да бата, көн артыннан көн үтә. Җир исә үз күчәре тирәсендә әйләнә бирә. Буыннарны буыннар алыштыра. Ә кешеләр, боларны бөтенләй сизмәгәндәй, гел үз эшләре белән мәшгуль: гаилә коралар, бала табалар, киләчәккә зур өметләр баглый-баглый аны үстерәләр, аерылышалар, каядыр чабалар, ашыгатар. Кыскасы, адәми затның бөтен уен, эчен-тышын дөнья мәшәкатьләре чолгап алган. Аның күңелендә якты өметләр, берсеннән-берсе матур уйхыяллар. Яшәве җиңел булмаган хәзерге заманда менә шушы өмет, хыяллар аңа яшәргә көч бирә. Тормышның күп кенә ачысы-төчесеннән аны шулар йолып кала.
Катлаулы нәрсә бу тормыш дигәнең! Якты өметләр дә, изге хыяллар да, җиңә алмаслык ачы кайгы-сагышлары да әллә никадәр аның! Борынгы бабаларыбыз әйтмешли, бәла адәм баласының аяк астында йөри.
Дөресе дә шулай. Әле атна-ун көн генә элек Мәрзия әби дә үзенең сөякләре тырпаеп торган ябык иңбашларына кинәт кенә менә шундый авыр кайгы ишелеп төшәр дип күз алдына да китермәгән иде. Күз алдына китерү түгел, мондый нәрсәнең ике ятып бер төшенә дә кергәне юк иде. Кеше ышанмаслык хәл бит: йөгереп йөргән җиреннән сау-сәламәт картың төн эчендә үлеп китсен әле!
Кичен эштән кайтты, көндәгечә бергә сөйләшә-сөйләшә ашап-эчтеләр. Аннары Мәрзия әби кухняда табак-савыт юа калды, ә карты Нургата, озайту өчен дип кысасына резин шнур бәйләгән күзлеген киеп, телевизор картлысына килеп утырды. Ярата иде шул Нургатасы бу нәрсәне. Керфекләренә йокы кунганчы карап утырыр иде шуны.
Кухнядагы эшләрен бетергәч, Мәрзия әби үзе дә түр якка чыкты. Бергәләп "Шинель" дигән кино карарга утырдылар. Менә шул киноны карап бетергәнче, гомердә булмаганны, Нургатасы ике мәртәбә тәмәке тартып керде.
— Ни булды сиңа бүген, атасы?! Нишләп тыз-быз йөрисең?! — дип гаҗәпләнде Мәрзия әби бу хәлгә.
— Үзем дә белмим, әч поша әллә нигә... — диде карты моңа каршы.
— Берәр җирең-мазар авыртмыйдыр ич? Сызланасың мәллә?
— Минем кайчан авыртканым бар?! Аллага шөкер, сызлаган җирем дә юк, — диде Нургатасы.
— Күз тимәсен, диген! Авыру ерак йөреми ул, — дип, аның мактануын ошатмагандай, Мәрзия әби аңа кырын күзе белән карап алды.
— Авырырга исәбем юк әле, анасы. Әйтәм бит, күңел уры - нында түгел, күңел уйный... — диде Нургата карчыгына.
— Хәерлегә булсын, атасы. Үтәр, Атла боерса, үтәр. Әллә, дим, лимон белән чәй эчеп карыйсыңмы? Ясыеммы?
— Кирәкми, кирәкми! Әле генә тордык бит чәй янын - нан, — дип кулын селтәде Нургатасы. — Борчылма юкка! Карале, кара, хәзер салдыра бит болар Акакийның шинелен! Валлаһи, салдыра! Ул заманнарда да булган кеше чишендерүче азгыннар, ә! Их, явызлар! Их, адәм актыклары! Кеше тырыша-тырмаша кием җиткерде, мескен, ә болар әзергә бәзер...
Менә шулай гадәттәгечә үткән иде аларның соңгы кичләре. Ә иртән: "Гомер бу вакытка кадәр ятканы югые, нишләп тормый соң бу карт", — дип янына килсә, тәненә тикле суынып беткән иде Нургатасының.
Кинәт кенә иңенә ишелеп төшкән тау хәтле кайгысыннан нишләргә белмичә, Мәрзия әби тәмам катып калды. Еларга да, кычкырырга да белмәде. Салкын тәне җылынсын дип, картының өстендәге юрганын рәтли башлады! Хәер, мондый кайгыдан хатын-кыз түгел, дөньяның ачысын-төчесен татыган ир-атың да акылдан язар.
Мәрзия әби нәрсәгә тотынырга, кая бәрелергә белмичә, бүлмәләре буенча әрле-бирле йөренде-йөренде дә, алъяпкыч итәге белән битен каплап, үксеп елап җибәрде. Нишләргә? Кайсы якка йөгерергә? Кемне чакырырга? Кемгә кычкырырга? Нишләсә дә, хәзер япа-ялгызы шул ул,
Аннары Мәрзия әби, айнып киткәндәй, абына-сортенә ишеккә таба ашыкты. Өеннән чыгып, уң як күршеләре ишеген кагарга тотынды.
— Исмәгыйль улым! Люда кызым! Ачыгыз әле, ачыгыз! Исмәгыйль улым! Люда-а!
Шулай бераз суккалый-кага торгач, кинәт ишек ачылып, аннан күршеләре Исмәгыйльнең гаҗәпләнүле тавышы ишетелде:
— Нәрсә булды, Мәрзия әби? Янгынмы әллә?
— "Скурый " га шалтыратсана, Исмәгыйль улым! Нурга - та бабаң үлде. Үлде Нургата... Харап булды җанкисәгем! Тиз чакырта күр, улым! — дип өзгәләнде карчык, яртылаш ачылган ишеккә өмет белән карап. Әйтерсең әле соң түгел, Нургатасын коткарып була иде.
— Үз акылыңдамы син, Мәрзия әби?! Белешеп сөйләшүеңме бу? — диде күршесе, ачылып җитмәгән күзләрен уа-уа. — Ни булды?
— Үлде... Нургата бабаң үлде, улым! "Скурый " чакырта күр тизрәк! — дип такмаклады карчык.
Шулчак тавышка Исмәгыйльнең хатыны Людмила да ишек янына килде.
— Ни бар? Ни булган? — дип сорады ул, иснәнеп.
— Әнә Мәрзия әби әллә ни сөйли анда. Нургата бабай үлгән, ди... — диде аңа ире. — Әллә белеп сөйли, әллә белешмичә...
— Иокы бүлеп йөриләр шунда, — дип мыгырданды Людмила. Тик аннары, Мәрзия әбине күреп, уңайсызланып куйды, һәм, ишекне киңрәк ача төшеп, аңа эндәште: — Ни булды, әби? Коля бабай авырыймыни?
— Үлгән, ди. Ишеттеңме? Үлгән!..
— Чакыр инде, улым, чакыр тизрәк! Килегез, диген. Әй Ходаем, әй Атлам! Ниләр генә булды соң бу Нургатага, ниләр булды?! Кичен генә сау-таза ие бит...
— Туктале, әби, тукта! "Скорая помогць" машинасы үлгән кеше өстенә килми бугай ул. Монда милиция кирәкмиме икән? — диде Исмәгыйль.
— Белмим шул, улым, белмим шул мин. Кая булса да шалтырат, кемне булса да чакыр! Әйт, килсеннәр тизрәк. И-и Ходаем, ни генә булды соң картыма, ни генә булды?
Инде Исмәгыйль дә, йокысыннан тәмам уянып, Мәрзия әбинең юкка гына хафаланмавына ышанып җитте. Шундук милициягә дә шалтыратты, "ашыгыч ярдәм" машинасын да чакырды. Дөрес, соңгысына күршесенең инде вафат икәнен әйтмәде, хәле начар, диде.
— Бар, Мәрзия әби, чыга тор, хәзер килеп җитәрләр, — диде ул, телефон трубкасын куеп. — Мин дә кергән булыр идем дә... эшкә җыенам, әби. Ни бит... бармыйча ярамый...
— Ярар, улым, ярар . Телефоннан шалтыратуыңа да бик зур рәхмәт. Кая барырга белмәгән чакта... II Ходаем, и Ходаем...
Мәрзия әби чыгып китте. Өенә килеп кергәч, торып утырмадымы икән дигән сыман, абына-сөртенә Нургатасы янына ашыкты. Юк, торып утырмаган шул. Ул карты яткан карават кырыена килеп утырды да, аны уятудан курыккан шикелле, зәңгәр тамырлы кулы белән әкрен генә аның көмешләнгән чәчләреннән сыйпап алды.
— Ни булды соң сиңа, Нургата?! — дип пышылдады Мәрзия әби, кара көйгән иреннәрен дерелдәтеп белән. — Нигә ташлап китәсе иттең мине болай? Нишләп хәлем авыр дип тә әйтмәдең соң? Нигә эч поша дип алдадың?
Үзе сөйләнә, ә үзенең җыерчыклы битеннән эре-эре күз яшьләре тәгәри. Ләкин ул ал арны сизми, Нургатасының салкын чигәсеннән, чәчләреннән сыйпавын белә.
Озак та үтмәде, ишек шакыдылар, Мәрзия әби кабаланакабалана ишекне барып ачты. Анда ике милиционер басып тора иде. Аларны күргәч, Мәрзия әби, гәрчә хәзер киләселәрен белеп торса да, коелып төште. Әйтерсең картының үлемендә гаепле, хәзер аны кулга атачаклар. Хәтта бу уйдан кисәк кенә күз аллары караңгыланып китте, ниндидер тирән упкынга егылып төшкән сыман булды. Калганын төшендә күргән кебек кенә хәтерли. Аннан кабат-кабат ни турындадыр сораштылар, нидер яздылар. Бераздан табиб та килеп житте. Ул килгәч, бергәләшеп, әйләндерә-әйләндерә Нургатасын карадылар.
— Инде аның үлгәненә дә дүрт сәгатьтән артык, — диде табиб. — Ә безгә ярты сәгать кенә элек, хәле авыр, дип хәбәр иттеләр...
— Чыннан дә гаҗәп. Ә нигә алай? — дип эләктереп алды милиционерларның берсе. — Синең белән тагын кем яши монда, әби?
— Без икәү генә... Икәү генә без... — диде Мәрзия әби. — Бантка беркем дә юк монда, улым. Малаебыз бар да... Чиләбедә тора ул...
— Ә нишләп врачны ул үлгәч чакыртырга булдыгыз, ә, әби? — дип төпченүен дәвам итте теге милиционер. Анысы өлкәнрәге иде бугай. — Нигә ялганладың, ә, әби?
— Каушаганмындыр, улым, каушаганмындыр. Күршебез Исмәгыйльгә, "скурый" чакырт, Нургата бабаң үлде, дигәнием диюен. Үзе белеп шалтыратты, рәхмәт төшкере! I I-ң газиз бер Ходаем, бар икән күрәселәрем...
Милиционерлар табиб белән ярым пышылдап ни турындадыр сөйләштеләр дә Нургатасын, носилкага салып, алып чыгарга җыендылар.
— Кая алып барасыз аны?! — дип өзгәләнде Мәрзия әби. — Бирмим мин аны сезгә, юк, бирмим! — Ул, гәүдәсе белән каплагандай, аның өстенә иелде. — Бирмим дигәч бирмим! 
* * *
— Бәлки, булышырга кирәк булгандыр? — диде Людмила, ире барасы җиренә җыенып йөргәндә. — Ялгызы бит, нишләсен?..
— Син нәрсә?! — диде аңа Исмәгыйль, күзләрен зур ачып. — Күп булыр монда ялгызлар! Әйткәч тә, күрше генә ич атар безгә. Ә күршелек, исәнмесез, дип баш кагудан узмады.
— Ә Коля бабай безнең кухня кранын ничек яхшы итеп рәтләде! — диде Людмиласы, үз сүзен сүз итәргә теләгәндәй. — Су шыбырдап ага башлагач, нишләргә белмәдек. Ә ул; "Кая, нәрсә булды анда сезнең?" — дип керде, унбиш-егерме минут эчендә төзәтеп тә куйды! Шуннан соң ник су агып карасын!
— Әллә нәрсәләр хәтерлисең син... — дип, йөзен чытты Исмәгыйль. — Соң, мин дә булышмады димим бит. Яхшы кеше иде Нургата бабай. Әйе, ярдәме дә тигәне бар. Ә нишләргә кушасың миңа хәзер? Кая җыенганымны беләсең ич! Сөйләшенгән, килешенгән, ничек бармый каласың?
— Беләм, беләм. Ярар, алайса үз җаеңны кара!
— Белгәч! Бүген генә димәгән, йә күмешергә туры килер...
— Үзеңә кара. Үзеңнекен үзең беләсеңдер, — дип сөйләшүләренә нәтиҗә ясагандай итте хатыны.
Әйе, бүген юлына таш яуса да барырга тиешле җире бар иде Исмәгыйльнең. Шәһәр читендәге гүзәл табигать кочагында, урманда дача урыны карарга, үзе әйтмешли, бер солидный кеше белән очрашырга сүз куешканнар иде. Әле анда барып җитәсе дә бар.
Бүген нишләптер йокысы да йокы булмады. Яткач та, бантына төрле уйлар килеп, йокыга китә алмыйча ятты. Хәер, уйланмаслык та түгел бит! Шундый хыялың тормышка ашарга торсын әле! Димәк, менә монысына да чират җитте. Хәерлегә булсын. Тик көне генә күңелсез башланды.
"Тапкан үләр вакыт! — дип уйлап алды Исмәгыйль, күңеленнән Нургата бабасына шелтә белдереп. — Монда кеше дачага урын алырга йөри, ә ул... яткан җәелеп! Кышын үлсә ни булган?.."
Исмәгыйль ашыга-ашыга баскычтан төшеп барганда, Нургата бабайны моргка алып китүчеләрне куып җитте һәм бу очрашудан эсселе-суыклы булып китте.
"Ниткән күңелсез көн соң бүген?! — дип сөйләнеп куйды ул үз-үзенә. — Ачы таңнан, үлде, дип уяттылар, хәзер әнә юлны мәет кисеп чыкты".
Күнелендә тагын шик-шөбһә уянды. Әллә бүген юлы уңмаячакмы? Юк-юк, бу шулай очраклы гына килеп чыкты. Моны начарга юрарга ярамый.
Ул бераз тынычлана төште. Кесәсеннән ачкычлар бәйләме чыгарып, шулар арасыннан гаражыныкын эзләде. Гаражын ачып керде дә, канына сеңгән гадәте буенча, машинасының тәрәзәләрен сөрткәләп алды. Аннары машинасын чыгарып, гараж ишеген дүрт йозак белән шартлатып бикләп куйды да юлга кузгалды.
Ниһаять, аның тагын бер хыялы тормышка ашачак! Әйе, шулай булырга тиеш. Инде төгәл сөйләшенгән ич.
Исмәгыйль машинасының көзгесенә карап алды. Аннан үзенең чиста, шома итеп кырылган каратутлы түгәрәк йөзен, елкылдап торган озын кара чәчләрен, кызларныкыдай нечкә кара кашларын күреп, менә бит без нинди дигәндәй елмаеп, көзгедәге Исмәгыйльгә соры күзен кысты. Сәлам, янәсе! Көзгедәге егерме алты яшьлек икенче Исмәгыйль дә шуны ук кабатлады. Күңеле күтәрелеп китте.
"Урыны ни Тора бит, урыны! — дип, үзе дә сизмәстән башын чайкап куйды ул, — Боровое Матюшино Боровое Матюшино инде ул, ниндидер Васйльево яисә Атлашкино түгел! Юкка гына Татарстан корабының рулендә утыручы абзаларның ял итә торган урыны димиләр аны! Димәк, республикабызның патша-падишаһлары белән бер юлдан йөриячәк Исмәгыйль абзагыз! — Ул, алтын тешләрен күрсәтеп, үзалдына елмаеп куйды һәм, шул елмаюын күрергә теләгәндәй, яңадан көзгегә карады. — Менә шулай безнең эшләр, агайне! Бу эш тә уйлаганча барып чыкса, кешеләрнең күзләре машина фарасы шикелле булыр инде! Көнләшүдән нишләргә белмәсләр. Әле бөл ай да: "Ничек шулай җайлы бара синең эшләр?!" — дип гаҗәпләнәләр. Ә квартира алгач? Таныш-белешләрнең күзләре шар булды, гаҗәпләнмәгән кеше калмады.
Тормышның җаен тоя белергә кирәк! Юк, болай дип әйтү бик дөрес түгел бугай. Дөресрәге, судай аккан тормыш агышын өйрәнергә, шуннан файдаланырга кирәк!"
Әйе, квартира мәсьәләсе бик зур нәрсә шул бу дөньяда. Шуңа күрә аны йөзләгән, меңләгән кешеләр ничәмә-ничә дистә еллар буе чишә алмыйча иза чигә. Кайчан булды соң әле бу? Үтә вакыт: инде Исмәгыйльнең, үзе әйтмешли, квартира алып кеше шикелле яши башлавына да күпме вакыт узды...
Гәрчә армиягә авылдан алынса да, солдат хезмәтен тутырып кайткач, ул туп-туры Казанга, әнисе ягыннан туган тиешле Хәдичә апаларына кайтып төште. Кечкенәдән үзен шәһәр кешесе итеп күрергә тели иде ул, чөнки авыл тормышы үзенең язгы-көзге пычраклары, авырлыгы, шыксызлыгы һәм тынычлыгы белән аның күңелендә үк ниндидер канәгатьсезлек уятып өлгергән иде. Әти-әниләрен генә кара! Эшлиләр, эшлиләр, ләкин, башкалар кебек үк, бер дә алга киткән җирләре күренми. Ә бит көнне төнгә ялгап эшлиләр. 
Ә шәһәр тормышы исә бөтенләй башкача төсмерләнә иде аның күңелендә, һәр ел саен, бигрәк тә җәйге айларда, туган авылларына күпме кеше кунакка кайта! Күз явын алырдай итеп киенеп-ясанып! Ә монда? Хәер, нәрсәсен сөйләп торырга инде аның! Авыл тормышын шәһәрнеке белән чагыштырып буламы соң?!
Исмәгыйль, һәр авыл баласы шикелле үк, кечкенәдән олылар кулы арасына кереп эшкә өйрәнгән малай буларак, армиядән кайтуга ук эшкә урнашу турында уйлый башлады. Әле ул чагында бернинди хыялый уйлары булмаса да, исәбе кеше шикелле яшәү иде. Шәһәрчә киенергә, шәһәрчә ашарга, гомумән, шәһәрчә яшәргә! Шуңа күрә эшкә дә юк-бар җиргә урнашасы килмәде. Эштән курка торганнардан түгел, эше авыр булса булсын, тик акчасын уч тутырып алырлык булсын. Хәзер аңа акча, күп акча кирәк, чөнки бераз кешечә киеним дисәң, ай-яй, күпме чыгарып салырга кирәк. Ә инде үзеңә бераз кием-салым алганнан соң, әти-әнисенә дә ярдәм итәсе килә. Шунсыз ярамый — ул алар алдында бурычлы. Әнә Фәрхенурның Казандагы малае күпме акча салган, дип әйтерлек булсын. Алар авылында моның ише хәбәр шул ук көнне бөтен өйгә тарала. Белмим, бу хәбәрләрдә нәрсә күбрәктер: әллә авылларыннан чыккан яшь-җилкенчәкләре белән горурланумы ("Күр син безнең авылныкыларны! Китеп өлгермәде, ә инде туган нигезенә ярдәм дә итә башлаган!"), әллә ниндидер астыртын көнләшүме ("Менә кеше баласы, әле авылдан китүенә никадәр генә вакыт үтте, инде күпме акча эшли башлаган!"). Юк, әлбәттә, Исмәгыйль әти-әнисенә кеше теленә яхшатлы булып керер өчен генә ярдәм итәргә теләми. Аның өчен генә тырышырга ул инде бала-чага түгел! Аның авылда җиңел булмаган тормыш алып баручы әти-әнисенә чын күңеленнән ярдәм итәсе килә. Кешеләр түгел, әти-әнисе мактасын аны. Ниһаять, Исмәгыйлебез дә кеше булып җитте, акча эшли башлады, Аллага шөкер, дисеннәр.
Шуңа күрә аның яхшырак эш турында уйлавы табигый хәл иде. Ул эш эзләп йөргән вакытларында күп кенә оешмаларда, завод-фабрикаларда булды, күп кешеләр белән очрашып сөйләште. Нинди генә белдерүләр укымады. Дөрес, эш — муеннан: анда да кирәк эшче куллар, монда да кирәк. Күп җирдә яхшы гына эш хакы да вәгъдә итәләр. Тик бар җиргә дә һөнәр ияләре кирәк. Ә аның нинди һөнәре булсын ди әле?! Авыл мәктәбенең ун классын тәмамлап чыккач, бер җәй ферма сыерларын көтте, аннары армиягә алдылар. Шуның белән вәссәлам!
Гадәттә, күп кенә яшьләр, унны бетергәч, югары уку йортларына укырга керергә хыяллана. Дөрес, мондый уйның Исмәгыйль күңеленә дә килгәне булды. Тик ул шундук кире уйлады. Уку аны бер дә кызыксындырмый иде. Күңеле ятмый иде укуга. Унны да көч-хәл белән генә бетерде: дип әйтеп булмый, әмма укуны дәвам итү күңелендә лаеклы урын тапмады. Исмәгыйль урта мәктәпне әти-әнисенә теЛ-теш тидермәсеннәр, үзен ялкаулыкта гаепләмәсеннәр өчен генә тырышып тәмамлады, һич тә укуга чын күңелен салып түгел. Кайчагында үзе дә гаҗәпләнә: кайдан килгән аңа укуга карата шундый мөнәсәбәт?
Шулай эзләнеп йөри торгач, Исмәгыйль бер мәлгә аптырап калды: һөнәр ияләре кирәк, имеш! Ә һөнәре булмаганнарга нишләргә? Дөрес, аларны да күп җирләргә чакыралар, тик түләү ягы күпкә ким шул. Андый акча белән ничек яшәргә, ничек өс-баш җиткезергә кирәк?! Әйе, тормыш дигәнең, ул уйлаганча, шәһәрдә дә бик җиңел түгел икән бит. Ләкин нишләмәк кирәк, болай бушка вакыт уздырып йөргәнче, тизрәк эшли башлыйсы иде. Кайда гына булса да, бер дә булмаса, вакытлыча. Аннары, бераз шәһәр тормышына ияләшә төшкәч, күз күрер. Әнә берничә кибеткә йөкчеләр, исемен җисеменә туры китереп әйткәндә, грузчиклар кирәк. Акчасы әллә ни күп түгел инде түгелен дә... Ул бу турыда Хәдичә апасы белән киңәшләшеп алды.
— Минемчә-ә, — дип сузды туган тиешле апасы, Исмәгыйльнең уй-фикерен тыңлаганнан соң, — минемчә-ә, кибет тирәсенә елышсаң, хәзерге заманда бер дә начар булмас, улым. Дәлнийшем укырга теләмәгән кешегә менә дигән урын, минемчә... — Уку мәсьәләсен телгә алуы үзенчә ир туганының кабыргасына төрттерүе булды бугай, чөнки уя аның югары уку йортында укуын теләгән иде. Юрфакка керергә кыстап аптыратканы да бар. Тик ахырда, уеннан аны бернинди сүз дә, бернинди үгет тә кире кайтара алмасына ышангач кына, үгет-нәсихәтеннән туктарга мәҗбүр булды ул. — Хәзерге заманда менә дигән урын, минемчә. Сәүдә тирәсенә елышканнар дөньясы хәзер. Кемнең кулында — шуның авызында, дигән борынгылар. Әлбәттә, бу күбрәк сатучы, сәүдә итүчеләргә кагыла. Алай да алдыңны-артыңны карап эшләгәндә, шул тирәдә йөрүчеләр дә ким-хур булмыйлардыр, минемчә. Тәвәккәллә, улым, тәвәккәллә, ике дә уйлап торма! Хәерле сәгатьтә булсын, Алла боерса! һәркемгә дә профиссыр булырга димәгән. Әле яшь кеше, бәлкем, тормышның ачысынтөчесен татый торгач, берәр җиргә укырга да кереп куярсың...
Хәдичә апасы да шулай дип торгач, Исмәгыйль икенче көнне үк туп-туры йөкче кирәк дип белдерү язган азыктөлек кибетенә китте. Керде, директорны сорады. Шунда бер сатучы, прилавка ишеген ачып, аны эчкә кертте дә алар, әллә ниткән капчыклар, каплар, әрҗәләр белән тулы коридор буйлап бара торгач, бер бүлмә янына килеп туктадылар. Сатучы хатын ишек шакып алды, аннары аны бик саклык белән генә яртылаш ачып:
— Сезгә килгәннәр, Елизавета Сергеевна! — диде һәм җиңелчә генә Исмәгыйльнең җилкәсенә төртеп алды. Бар, янәсе, кер!
— Исәнмесез! Мин ни... белдерү буенча . Грузчик мин... — диде Исмәгыйль, ишек бусагасын атлап, һәм, инде канына сеңгән солдат гадәте буенча, куллары белән гимнастеркасын рәтләп куйды.
— Узыгыз, уз! Утырыгыз! — Елизавета Сергеевна дигәннәре нидер язып утырган җиреннән зәңгәрсу чәчле бантын күтәреп елмая төште һәм зур булмаган шушы бүлмәсенә бик ятышып бетмәгән диванга таба күрсәтте. — Тыңлыйм сезне, тыңлыйм.
Исмәгыйль бик пөхтә, бик чиста — әле аны күптән түгел генә куйганнар бугай — бу диванга утырырга кыймыйча басып торуында булды.
— Эш турында мин. Белдерү буенча... Эшләргә те - лим...— диде ул.
— Бик яхшы, — диде директор, янәдән бик мөлаем ел - маеп. Аның бу елмаюы Исмәгыйльгә шулкадәр эчкерсез, шулкадәр самими булып тоелды, ул ирексездән тагын гимнастеркасын тарткалап куйды. Күрер күзгә бик тә чибәр, яшь иде бу хатын. — Кирәк безгә бер грузчик, бик кирәк.
"Шундый яшь, ә инде үзе кибет директоры? — дип сокланды Исмәгыйль, аңа карап. — Утыз яшьләр тирәсе генәдер әле бу Чибәр Хатынга! Югары уку йортын бетергәндер инде бу..."
— Утырыгыз! — диде директор, ниндидер тирәннән чык - кан кискен тавыш белән. Үзенә карышуны өнәмәгән, таләпчән тавыш иде анда.
Еаҗәпләнүенә каршы, Исмәгыйль, бу таләпчән боеруга буйсынып, күрсәткән урынга килеп утырды.
— Күрәм, син әле генә солдаттан кайткансың, — диде Елизавета Сергеевна, кинәт "сез"дән "син"гә күчеп. — Шуңа күрә әле бозылырга өлгермәгәнсең дип уйлыйм. Ярар, алам мин сине эшкә. Иртәгәдән башларсың. Исемең ничек дисең? Исмәгыйль? Яхшы. Ә хәзергә документларыңны тортның кадрлар бүлегенә илтеп тапшырырсың...
Ул энҗедәй тигез, ап-ак тешләрен күрсәтеп көлемсерәп куйды. Шулчак аның битендә кечкенә генә матур чокыр барлыкка килеп, аның алсу йөзе тагын да нурланып киткәндәй булды. Кара карандаш белән ак кәгазьгә сызган сызыктай нечкә кашлары, бер югары күтәрелеп, бер түбән төшеп, биешеп алдылар. Кибет директоры чыннан да хәтсез чибәр иде. Көлгәндә бер яктылык белән кабынып-ялтырап китә торган коңгырт күзләре генә дә ни тора! Буяткан зәңгәрсу чәчләрен әйт тагын. Димәк, үз-үзен карап йөри торган зат.
— Калганы эш дәверендә... Бездә сиңа ошар дип уй - лыйм, — дип тәмамлады директор сүзен.
Ләкин бер атна үтте, ике, өч атна эшләде Исмәгыйль, тик Чибәр Хатын (аны беренче күрүдә үк ул аңа шундый кушамат таккан иде) ник бер мәртәбә сүз кушсын? Очрашканда да сүзләре "исәнмесез!"дән ары узмады. Әлбәттә, Исмәгыйль зур кеше дип санаган директор белән үзе арасындагы мондый рәсмилекне гадәти хәл дип санады. Чыннан да, директор тикле директор кул астында эшләүче һәр кеше белән исәнләшүдән башка озын-озаклап хәл-әхвәл сораштыра башласа, нәрсә була ди ул! Әйткәч тә, шырпы кабы тикле генә кибет түгел — монда егермегә якын кеше эшли!
Алай да беркөнне, җомга көн иде бугай, үзе генә директор кабинетыннан ерак түгел бер складта яңа гына бушатылган төрле кап-тартмаларны урнаштырып ятканда, кинәт кенә Чибәр Хатын килеп керде.
— Буламы, Исмәгыйль? Иә, ничек соң бездә? Бик арытмыймы? — диде ул, ишек бусагасына баскан килеш бераз аның эшләвен карап торгач. — Кайчак авырга да киләдер, әйеме? — Директор, аның тирдән ялтырап торган ялангач тәненә ишарә ясап, коңгырт күзләрен очкынландырып, елмаеп куйды. — Тирләгәнсең әнә...
— Зарар юк, Елизавета Сергеевна, ияләшеп җиттем инде, — диде Исмәгыйль, кулы белән битен сөртеп. — Эштән курыкмыйм мин. Кече яшьтән эшләп үстем...
— Ярый алайса, ярый... — дип, Чибәр Хатын тагын да елмая төште. —Күнекмәгән килеш авырдыр әле. Дөресен генә әйткәндә, эшеңнән канәгатьмен. Сатучылар да мактый үзеңне: товарны вакытында китерә, бушаган кап-әрҗәләрне дә вакытында алып китә, диләр. Молодец!
— Эшем шул бит минем, Елизавета Сергеевна, — диде моңа каршы Исмәгыйль, шулай кинәт кенә килеп чыккан директорның мактавыннан уңайсызланып. — Минем вазифама керә ич алар...
— Бурычыңны дөрес аңлыйсың, — дип, Чибәр Хатын ишектән чыгу ягына атлады. Тик бер-ике адым да атламагандыр, кинәт янәдән килеп, куллары белән ишек яңагына таянды. — Эшеңне бетергәч, миңа кереп чыгарсың әле...
Бу сүзләрдән соң Исмәгыйль аптырап калды: нигә чакыра икән аны директор? һәрхәлдә, әле генә әйткәне дөрес булса, ачуланыр өчен түгел бугай. Ул өясе-куясы әйберләрен урнаштырып атганнан соң, кулларын юып, үзенә бертөрле эчке кызыксыну белән директор бүлмәсенә таба атлады. Чибәр Хатын ялгызы гына иде. 
Исмәгыйль кыяр-кыймас кына ишекне ачкач, ул шундук:
— Кер әйдә, кер, Исмәгыйль! — дип, аны бик үз итеп чакырды.
— Урнаштырып бетердем мин анда. Керергә кушкан идегез... — дип төртелеп калды егет.
— Булдыргансың . Молодец! — дип, утырган урынын - нан күтәрелә төште директор. — Тиз тотасың син эшне, күңел биреп эшлисең. Хәзер бит күбесе алай-болай гына эшләргә ярата. Син андыйлардан түгел икән. Мин бит ялкау белән тырышны гына аера беләм! — Ул кинәт көлемсерәп куйды. — Иә, нишләп басып торасың? Утыр диванга! Аякларың кәҗүнни түгелдер бит?
— Мин нәрсә... Мин басып та торам, борчылмагыз юкка, Елизавета Сергеевна, — диде Исмәгыйль. — Тыңлыйм мин сезне...
— Ярар алайса, — дип янәдән елмайды директор. — Күрәм, үзсүзле кеше син, үзеңнекен итә торган кеше,.. Алайса менә нәрсә, Исмәгыйль, сиңа бер сүзем бар... — У. ут яктылыгында дистәләгән нурлар белән ялтыраган зур алтын йөзекле нәфис бармагы белән аңа таба ишарә ясады. — Әгәр дә мәгәр шуны тыңласаң, кеше булырсың... Әгәр дә мәгәр сүземне аяк астында калдырсаң, мин сиңа бик каты үпкәләячәкмен. Ишеттеңме? Тик моны ялгыш аңлый күрмә! Үтенечем бу минем...
Чибәр Хатынның бу озын кереш сүзе егеткә ошамады. "Нигә шулай читтән урап йөрергә? — дип куйды ул үзалдына. — Йомышың бар икән, әйт тә сал ярып!"
Шуны сизгәндәй, кинәт Чибәр Хатын сүзен йомгакларга ашыкты:
— Кыскача гына әйткәндә, мин сине берсекөнгә туган көнемә чакырам, Исмәгыйль. Курыкма, курыкма, зурдан кубып ясалган мәҗлес түгел. Анда берничә генә кеше булачак...
Кинәт кенә бу сүзләрне ишеткән Исмәгыйль моңа ышанырга да, ышанмаска да белмәде. Шулай булмыйча, әле монда эшли башлавына да өч атна чамасы гына бит! Шулай да кызык: нигә чакыра икән аны бу Чибәр Хатын үзенең туган көненә? Аның туган көненә барырга ашкынып торучылар аннан башка да аздыр шул! Ни дияргә соң бу чакыруга каршы? Андый мәҗлесләргә йөрерлек костюм-чалбарым да юк бит әле минем дияргәме? Бар булган өс-башым — үземдә, дип, күз яше сыгаргамы? Дөресе шулай ич: хәзергә аның эшкә дә, рәешкә кия торганы да өстендәге менә шушы солдат гимнастеркасы белән чалбары гына! Болар белән кеше күзенә күренәләр димени?!
— Рәхмәт, Елизавета Сергеевна... — дип тотлыкты Исмәгыйль, аның күзенә карарга кыймыйча. — Мин мондый чакыруга... гафу итәсез, бара алмыйм. Андый җирләрдә булганым да юк... Рәхмәт чакыруыгызга...
— Кара аны, Исмәгыйль, егет кешегә артык тыйнаклык та килешеп бетми, — дип көлде директор. — Ничек диләр әле: егет булса, шундый булсын, ике күзе ут булсын, диләрме? Дөресен генә әйткәндә, мин сине хуҗам белән таныштырырмын дип уйлаган идем. Ничектер бер сөйләшеп утырганда аңа, шулай-шулай, бездә солдаттан яңа гына кайткан бик тыйнак кына егет эшли, дигән идем. Ә ул шуннан соң: "Күрсәт тә күрсәт аны миңа! — ди. Шуны чакырмас аң, туган көнеңә дә килмим", — диде. Иә әйт яшермичә генә, син бит үзем чакыра дип белдең. Дөресме? Янәсе, менә нинди хатын безнең директор!.. Дөрес әйтәмме?
Бу сораулардан соң Исмәгыйль тагын да уңайсызланып калды.
— Ни сөйлисез, Елизавета Сергеевна? Сезнең турыда алай уйларга ни хакым бар?.. — диде ул, үзенең аяк очына карап. һәм сүзне тизрәк икенчегә борырга тырышты. — Ә нигә кирәк мин ул ир-атка?! Мин зоопарктагы җанвар түгел бит... миңа карарга...
— Безнең торг директоры — хатын -кыз, Исмәгыйль. Ишеттеңме? Хатын-кыз! — дип, юка иреннәре белән серле елмаеп куйды Чибәр Хатын. — Курыкма, ашамас ул сине. Мин белмим, бәлки, ул сиңа башка берәр эш тәкъдим итмәкчедер?..
— Мин эшемнән канәгать, — диде моңа каршы Исмәгыйль. — Хәзергә миңа башка бернинди эш тә кирәкми.
Әйе, эшкә килгәндә, ул хәзерге эшеннән риза иде. Төп азыктөлекнең барысына да татон системасы кертелгән, ә шушы авыр заманда башка төрләренең кибет киштәләрендә булмавыннан бернинди кытлык та сизми иде монда эшләүчеләр.
Исмәгыйль тормышны аңлый барган саен гаҗәпләнде: үзенә кирәкне теләгәнчә алалган ОБХСС хезмәткәре бу кибеттәге товар яшерү, халыкны алдау кебек тискәре яклар белән ничек көрәшә алсын, Ходаем?! Ә бит "көрәшәләр". Йөзләре җитди, кыяфәтләре эшлекле. Гаҗәпләнмәслек тә түгел — кибетләрнең эчке ягында бөтенләй башка тормыш кайный икән ләбаса! Ул бу тормышка охшамаган гына түгел, аңа якын да килми. Шушы нәрсәләр белән чагыштырганда, күз алдындагысы чынына пародия генә икән бит: сөйләвебез бер, эшебез бөтенләй икенче төрле...
— Ул сиңа нәрсә тәкъдим итә торгандыр, мин кистереп кенә әйтә алмыйм, — дип куйды Чибәр Хатын. — Нәчәлствоның уй-фикерен белергә язмаган безгә Ходай. Бәлки, аның менә шушындый бөтен җире килгән, әле яңа гына солдаттан кайткан егетне болай гына күрәсе киләдер? Андый теләге булса да нишлисең?.. Начатьство есть начатьство. Начатьству надо подчиняться! — дип көлде директор. — Боларын шаярып кына әйтәм, әлбәттә. Тик көтәм мин сине, Исмәгыйль. Ярыймы? Менә адресым... — Ул аңа сумкасыннан визит карточкасын алып бирде. — Әллә... Юк-юк... Мин болай гына... Бәлки, сине кием мәсьәләсе борчыйдыр? Әйт, оялма! Әле син армиядән генә кайткан кеше. Әйтсәң, берәр нәрсә уйлашырбыз...
Исмәгыйльнең йөзенә кызыллык йөгерде. "Нишләп җанымны ашый соң бу Чибәр Хатын?! — дип уйлап алды ул. — Нишләп авырткан җирне каезлый? Бәлки, тотарга да әйтергә, минем кияр киемем юк шул, дияргәдер? Шуннан соң кыстап та тормас, башыма төшкән бәладән котылырмын!"
— Дөресен генә әйткәндә, эш шулайрак тора, Елизавета Сергеевна, — дип ярып салды Исмәгыйль, беткән баш беткән дигән сыман. — Тиздән алачакмын, әлбәттә...
— Күптән шулай диләр аны, җүләр! — дип ачылып китте директор. Хәтта Исмәгыйль "Нигә шатлана бу?!" дип уйлап алды. — Башта ук шулай дисәң! Табабыз сиңа костюм-чалбар. Әлбәттә, табабыз!
һәм уя шундук телефон трубкасына үрелде. Тиз-тиз генә кирәкле номерын җыеп сөйләшергә дә тотынды:
— Әминә Кәримулловна! Хәерле көн! Әйе, мин әле бу — Лиза. Бүген кызыл балык алдык. Тукта, мин әйтәм, Әминә Кәримуйяовнага да кирәктер. Биш кило? Пожалуйста, хет унны, Әминә Кәримулловна! Бер кечкенә генә йомышым бар иде сиңа, Әминә Кәримулловна... Сездә яхшырак ир-ат костюмнары бармы? Импортный, әлбәттә! Финскийлар? Ничәнче размер? — Елизавета Сергеевна трубкасын кулы белән каплады да тиз генә Исмәгыйльдән: — Ничәнче размер киясең? — дип сорап алды. Бу сөйләшүне зур кызыксыну белән тыңлап торган егет аңа размерын әйтте. — Кырык сигезенче размер, икенче рост, Әминә Кәримулловна. Бүген үк кирәк иде шул. Тиз генә кредитка оформить итәргә иде шуны. Тагын бер нәрсә, Әминә Кәримулловна, ул кеше бездә әле өч атна чамасы гына эшли. Әйе, әйе, әлбәттә, ышанычлы кеше. Бик зур рәхмәт, Әминә Кәримулловна. Тик әйтеп куя күрегез, тиз тота күрсеннәр бу эшне! Хәзер җибәрәм мин аны. Балыкны да алып килер. Ярар алайса, Әминә Кәримулловна, зур рәхмәт!
Директор трубканы куйды да бик зур канәгатьлек белән үзалдына елмаеп куйды.
— Ишеттеңме? — диде уя Исмәгыйльгә һәм сумкасына үрелде. — Менә сиңа әҗәткә бераз акча, барып ал костюмыңны! Ашыкма, киеп карап ал! Кыскасы, яңа костюмың белән котлыйм сине! С тебя причитается!
Исмәгыйль исә югалып калды, ни әйтергә дә белмәде. Бераздан, ниһаять, телгә килде:
— Сез нәрсә, Елизавета Ссргеевна?! Мин бит үзем... Үзем мин!.. — дип мыгырданды ул, — Кирәкми миңа болай... Үзем алам мин аннары...
— Әлбәттә, үзең, — дип көлде Чибәр Хатын, ашыкмыйча гына. — Синең костюмың артыннан мин бармам бит инде! Әйдә, берочтан Әминә Кәримулловнаның балыгын да алып барырсың. Калганын үзе белә ул...
— Әллә ничек була бит әле бу, Елизавета Ссргеевна, — диде Исмәгыйль, инде кибеттән чыгарга җыенганда. — Сезне дә борчыйм... Минем гомердә дә кешедән әҗәткә акча алганым юк...
— Ярар, ярар, күп сөйләшмә! Димәк, тормышны белмисең әле син, — диде директор, бу юлы ниндидер кырысрак сыман тоелган тавыш белән. — Бигрәк беркатлы шул әле син... Бала-чага шикелле. Зарар юк, шәһәр авылга караганда тормышны аңларга тизрәк өйрәтә ул. Бар әйдә, бар!
Китте Исмәгыйль. Аңлаткан урынга барып җитте, әйтелгән катка менде, директор урынбасары кабинетын сорады. Аны ишек төбенә хәтле үк озаттылар.
"Әһә, монда бу хатын-кызны яхшы беләләр икән, — дип нәтиҗә ясады ул, — Беләләр һәм хөрмәт итәләр. Бәлки, хөрмәт итмиләр, ә куркалардыр? Алар икенче законнар буенча яшиләр бугай. Еаҗәп, бер тиен дә түләмичә биш килограмм нинди балык җибәрделәр бит шуңа! Димәк, кирәкле кеше. Әнә бит костюм турында да телефон аша сөйләшеп килештеләр. Финский диме? Бар, табып кара син аны кибетләрдән! Әле өченчекөн генә Хәдичә апасы кибеттән сөмсер! коелып, буш кул белән кайтып керде ич. Кредитка пальто алырга йөргәндә, белешмәң дөрес түгел, дип борганнар. Бишалты ай кибетләр буенча таба алмыйча йөгереп йөргән иде бит! Инде эләктердем дигәндә генә... Мине дә бормасыннар тагын... Бер урында алты ай эшләмәгән кешегә кредитка әйбер бирелергә тиеш түгел бит".
Бүлмәдә Әминә Кәримулловна үзе генә иде. Исмәгыйль, Елизавета Сергеевнадан икәнлеген әйтеп, аңа кулындагы төргәген сузды| Ләкин, гаҗәпләнүенә каршы, ул төргәкне кулына да алып карамады, бары тик:
— Хәзер, — диде һәм уң ягындагы селектор төймәсенә басты. — Кер әле монда, Мәдинә!
Шул ук мизгелдә олырак яшьтәге, зур гына гәүдәле бер хатын килеп керде,
— Алып куй әле шуны, Мәдинә! — диде аңа урынбасар, Исмәгыйль кулындагы төргәккә күрсәтеп. — Менә тагын нәрсә: Наиләгә төшеп әйт, шушы егеткә финский костюм сайлап бирсен, аннары шуны кредитка оформить итегез! Белүемчә, аның эш урыныннан белешмәсе юк. Алай да эшләп бирегез! — Һәм, Исмәгыйльгә карап, сүзен дәвам итте: — Барыгыз, кирәгенчә эшләрләр, — диде.
Ул, Әминә Кәримулловна белән хушлашып, Мәдинә артыннан иярде. Киемнәр эленеп торган бүлекләр аша үттеләр, ниндидер коридорга килеп чыктылар. Шул коридор буенча бара торгач, бер ачык ишек янына килеп эчкә керделәр. Андагы кечкенә генә бүлмәдә яшь кенә бер хатын-кыз нәрсәдер язып утыра иде.
— Наилә, Әминә Кәримулловна бу егеткә финский костюм сайлап бирергә кушты. Аннары шуны кредитка рәтләп бирәбез, — диде аңа Мәдинә.
Наилә исә, ток суккандай, шундук сикереп торды да кызыксынучан кара күзләре белән Исмәгыйльгә карап алды.
— Аңладым, Мәдинә Ибраһимовна, хәзер үк эшлибез аны, — диде ул инде чыгарга җыенган хатынга.
Наилә, өстәле тартмасыннан ачкычлар алып, уң яктагы пәрдәне ачып җибәрде. Аның артында ишек икән, эчкә керделәр. Наилә, бер сүз дә әйтмичә, аны түргә таба алып китте.
— Сезгә нинди төс кирәк? — диде Наилә. — Карамы, зәңгәрсумы, әллә көрәнме?
— Зәңгәрсу төслесе, — диде Исмәгыйль, кыяр-кыймас кына.
Наилә шундук элгечтән бер костюм-чалбар алып аңа сузды һәм көзгегә таба ишарә ясады.
— Киеп карагыз! Монысы ярамаса, башкасын карарбыз...
— Рәхмәт. Хәзер... — диде Исмәгыйль һәм, кыюланып, чалбарын сала да башлады. Үзе дә сизмәстән, каядыр ашыга иде ул. Хәер, гаҗәп тә түгел: кара син бу затлы киемгә! Күз явын алырлык бит!
Яңа костюм-чалбарын киеп көзге алдына баскан Исмәгыйль башта үз-үзен танымады. Булса да булыр икән! Үзенә үлчәп теккәннәр диярсең — килешеп тора!
— Бик тә килешә бу сезгә. Бик таман да, — диде Наилә, аны як-якка боргалый торгач, елмая төшеп. Әйтерсең ул боларны үзе теккән.
Ул җитез хәрәкәтләр белән костюм-чалбарны төреп, култык астына кыстырды да, кредитка яздырырга дип, өскә менеп киттеләр. Бу эш тә бик тиз башкарылды. Дөрес, өстәл янында язып утыручы кыз, күнегелгән гадәте буенча: "Белешмәгез кая?" — дип авыз ачкан иде дә, Наилә, бик мәгънәле итеп:
— Шул килеш кенә язарга кушылды, — диде. 
Исмәгыйль кибеттән бала-чага шикелле кош тоткандай килеп чыкты. Авызы колагына җиткән! Ниһаять, шәһәр кешесе булырга омтылу юлында беренче адымын атлады түгелме?! Хәзер аңа кем авыл малае дияр?
Аның мондый зур нәрсә сатып алуына Хәдичә апасы да сөенде, һәм гаҗәпләнде дә. Хәзер моның ише затлы нәрсәләрне көндез ут яндырып эзләсәң дә табып булмый ич! Бәясе до бик юнь.
"Барыргамы, бармаскамы? — дип тинтерәде Исмәгыйль, директорының чакыруы турында уйлап. — Бер караганда, инде хәзер бармасаң да яхшы түгел — мине шундый костюм-чалбарлы итте. Ә бармасам ни булыр? Хәер, бу кадәресен күз алдына китерүе авыр түгел. Икенче көнне үк, кая, егет, әҗәтеңне кайтарып бир әле, дип әйтүе бик мөмкин. Ул бит туган апаң түгел. Димәк, бармыйча ярамый. Дөресен генә әйткәндә, үзенең дә барасы килә анысы. Чакырып торганда нитә бармаска ди? Кызык та бит: нигә чакыралар?.."
Исмәгыйль бермәл икеләнеп йөрде-йөрде дә бармыйча яхшы түгел дигән нәтиҗәгә килде. Әйтелгән көндә Чибәр Хатынның ишеге төбенә килеп басты. Аны Елизавета Сергеевна ишекне үзе ачып, бик җылы каршылады.
— Менә Исмәгыйль дә килде! — диде ул, бик гади, гадәти генә һәм елмая төште. — Әйдә уз! Бик көттереп кенә йөрисең...
Зур гына бер бүлмәгә килеп керделәр. Анда бик мул итеп әзерләнгән табын артында унга якын кеше утыра иде инде. Хуҗабикә атарны үзара таныштырып тормады, бары тик:
— Исмәгыйль дигән егетебез була бу, иптәшләр. Бездә эшли, — диде.
"Ярый әле кем булып эшләвемне әйтмәде. Кунаклар алдында уңайсыз булыр иде, — дип уйлап алды Исмәгыйль, аларны күздән кичереп. — Күркәләр кебек күперенеп утыруларына караганда, монда минем шикелле йөкчеләр булырга охшамаган. Боларның кайсысы торг директоры икән?"
Ул мондагы кунакларны танымый да, белми дә иде. Тик менә монысы Әминә Кәримулловна түгелме соң?! Юк, ул түгел икән. Ул кара чәчле иде, ә бу — алтын сыман сары чәчле. Алай дисәң, сөйләшүе аныкына охшаган. Шул ич, шул! Башына парик кигән! Шуны раслагандай, иңбашына тиеп торырлык зур алкалар таккан Әминә Кәримулловна:
— Таныш безгә бу егет, таныш! — дип елмайды.
Исмәгыйль дә өстәл янына килеп утырды. Мәҗлес дәвам итте. Хуҗабикә хөрмәтенә берсеннән-берсе купшы сүзләр әйтелде, алар рюмка-бокал чыңнары белән хупланылды, күп кенә мәзәкләр сөйләнелде, уен-көлке яңгырады.
Өстәл бик мулдан әзерләнгән, анда нәрсәләр генә юк! Телисең икән, балык уылдыгын кашыклап аша! Карасын да, кызылын да. Мандарины да табын тулы, әфлисуны да. Хет бәрәңге урынына аша! Казылыкларның да нин лиләре генә юк! Эчемлекләрен күр тагын: безнең ил: аракылары гына да биш-алты төрле! Ә күпме чит илнекеләре елмаешып утыра! Кыскасы, табынга күз төшерү белән "Кемнең кулында — шуның авызында" дигән әйтем искә төшә".
"Менә яши болар! — дип гаҗәпләнде Исмәгыйль эченнән. — Нәкъ коммунизм монда! Менә бу тормыш ичмаса! Стеналар келәм белән тулган, идәннәренә аяк басарга базмассың — берсеннән-берсе затлы паласлар".
Исмәгыйльнең моңа кадәр мондый фатирга кергәне дә, шушындый байлыкны күргәне дә юк иде. Кайда күрсен ул аларны? Хәдичә апасының ике кеше дә иркенләп йөри алмаслык кечкенә, фәкыйрь бүлмәсеннән башка тагын нәрсә күргәне бар соң аның? Бәлки, моның ише бай фатир бер Чибәр Хатында гына түгелдер? Шушындый мул тормыш күпләрдәдер? Юкка гына шәһәр тормышы димиләр аны!
...Исмәгыйль юлның ике ягы буйлап горур үсеп утырган төз һәм биек наратларга карап, ирен кырыйлары белән генә елмаеп куйды. Бар иде беркатлы чаклар! Чибәр Хатынның шул фатиры да җәннәт булып күренгән бит, ә! Хәер, моңа гаҗәпләнәсе юк: гәрчә солдатта булып кайтса да, ул чакта бу тормышта ни күргән дә, ни белгән иде әле ул? Ул чакта аңа шәһәр тормышы буй җитмәслек, акыл белән аңлап булмаслык нәрсә булып тоела иде шул әле. Авылныкы белән чагыштырып та булмый торган ниндидер бер җәннәт кебек. Аның шау-шулы шәһәр тормышына чумып, анда кайнавы мөмкин булмаган эш сыман тоелган вакытлар иде ул. Бу тормыш аны үзенә тарту гына түгел, бер үк вакытта куркыта да иде.
"Бер уйлаганда, минем чын шәһәр тормышым әнә шул туган көн кичәсеннән башланып китте дә бит, — дип елмаеп куйды Исмәгыйль, тагын узган хатирәләргә бирелеп, — Нәкъ шуннан һәм көтмәгәндә..."'
Кичә бик күңелле узды. Җырлар да булды анда, биюләр дә, тагын әллә ниткән уеннар уйлап чыгардылар. Дөрес, Исмәгыйль баштарак шундый зур кешеләр алдында үзен уңайсыз сизде. Аңлашыла да, чөнки моңарчы аның менә шундый зур, шундый затлы мәҗлесләрдә утырганы да юк. Җитмәсә күбесе бер дә таныш булмаган кешеләр. Аның уңайсыз хәлдә икәнен кунаклар да аңлап атды. Оялчанлыгын басу, кыюлыгын арттыру өчен дип эчәргә кыстап аптыраттылар. Тик ул бу мәсьәләдә сак булырга тырышты. Әле ул эчеп-исереп йөрергә өйрәнмәгән. Армиягә китәр алдыннан ясалган кичәдә бер-ике стакан бал эчеп тә икенче көнне косып тилмерде, нигә эчтем икән дигән көнгә төште. Ә армиядә нинди эчү ди? Икенчедән, шушы дәрәҗәле кешеләр алдында эчеп исерсәң, бүтән чакта күзләренә ничек күренерсең?
Атай да бераз эчәргә туры килде. Аның шулай кыюсыз гына утыруын күреп, Чибәр Хатын рюмкасын тотып янына килде дә:
— Нишләп болай кара көеп утырасың син, Исмәгыйль?! — дип, күркәм матур тавышы белән гаҗәпләнүдән кашларын сикертеп, үпкә белдерде. — Әйдә, күтәр әле берне туган көнем хөрмәтенә!
Бу сүзләр уен-көлке белән төрелеп, ләкин шул ук вакытта каршы килергә мөмкин булмаган ниндидер катгыйлык белән әйтелде. Исмәгыйль кулына рюмкасын атырга мәҗбүр булды.
— Бетереп куй! — диде Чибәр Хатын, аның белән чәкеш - тереп алгач. — Күрсәт егетлегеңне!
Нишлисең, яныңда шундый гүзәл хуҗабикә үзе басып торганда, эчми дә булмый. Җитмәсә кунаклар да, аны хуплап: "Сорыйбыз! Елизавета Сергеевна хөрмәтенә!" — дип шаулашып алдылар. Эчеп җибәрергә туры килде. Башта аракы авызын, аннары тамагын, ашказанын, бөтен эчке әгъзаларын өтеп алгандай булды. Күзләреннән яшь тә атылып чыкты. Хәер, ул сер бирмәскә тырышты.
— Молодец! Күптән шулай кирәк иде! — диештеләр.
Бераздан тәненә ниндидер җылылык йөгерде, оялу, кыенсыну юкка чыкты, ара-тирә җырларга да, сүзгә дә кушылгалый башлады. Хәтта солдатлар тормышыннан берничә мәзәк сөйләп, кунакларны көлдереп тә алды. Моңарчы оялып, уңайсызланып кына утырган Исмәгыйль күз атдында ачылып китте.
Бик кыстагач, сакланып кына булса да, тагын бер-ике рюмка күтәрергә туры килде. Ә иртә белән... кемнеңдер аны кысып-кысып кочаклавына, чәчләреннән сыйпавына, бертуктаусыз үбүенә уянып китте. Уянып китте дә, төшемме соң бу, өнемме, дип гаҗәпләнде. Иртәнге эңгер-меңгер. Башы — ялангач хатын-кыз күкрәгендә. Тукта, үзе дә анадан тума түгелме соң?! Иа Хода, кайда ул? Бертуктаусыз үзен үбүче, бер кулы белән аның әллә кайсы җирләрендә капшанучы бу хатын-кыз кем? Әллә Чибәр Хатын үземе?! Алай булса, мондый бәхеткә ничек шулай ансат кына тарыган соң әле ул?! Димәк, кунаклар таралышып беткәннәр дә алар Елизавета Сергеевна белән икесе генә калганнар. Менә шулай көтмәгәндә генә килер икән бәхет дигәнең!.. Дөрес, яше буенча олырак — кичә егерме сигез тулды. Хәер, моның ни әһәмияте бар? Ике ел хатын-кыз заты күрмәгән егет өчен барыбер түгелмени! Өйләнәсе хатын түгел лә! Карале, үзе дә ничек угалана! Менә сиңа тыйнак Чибәр Хатын, менә сиңа бөтен сатучылар каршы сүз әйтергә курыккан директор! Тымызык күлгә шайтаннар ияләшә, дип юкка гына әйтмиләр, ахрысы. Их, булмас а булган икән... Исмәгыйль дә янындагы хатынны кочып назларга кереште...
— Үтерәсең бит, Исмәгыйль! Төн буе туйдырмадымы? — диде янындагы кайнар сулыш, аны үзенә сеңдереп.
— Юк, туйдырмады, — дип җавап кайтарды ул, кызып. — Сездән һич туярга мөмкин түгел! Сез — фәрештә, сез — гүзәлләрнең гүзәле!
— Хатын-кызга бик сусаган син, Исмәгыйль...
Туктале, бу Чибәр Хатын тавышы түгелме соң әллә! Хәер, нинди тавыш ди, кайнар пышылдау гына ич бу. Шуннан гына аерып буламы?..
Ул бераздан тагын изрәп йокыга талды. Ачкыч белән ишекне ачкан тавышка дерт итеп уянып китте. Кемдер керде, аягын салды, аннары әкрен генә алар яткан бүлмәдә ут яндырды. Исмәгыйль башын юрган астына яшерде.
— Сез торырга уйлыйсызмы бүген, юкмы? — дигән тавыш ишетелде.
Чү, бу Елизавета Сергеевна тавышы бит! Ә монда, аның янында, кем мышнап йоклап ята алайса?! Ток суккандай, аның бөтен тәне, бөтен буыннары калтыранып куйды. Иа Хода! Ул бу төнне кем белән үткәргән? Ничек болай килеп чыккан? Туктале, Исмәгыйль бу караватта үзе генә ята иде түгелме? "Менә шушында ятып йокла рәхәтләнеп" дип, аны монда Чибәр Хатын үзе җитәкләп чыгарды ич! Димәк, аннары аның янына кемдер килеп яткан?! Ә кем икән соң ул?
Бу уйланудан Исмәгыйльнең тыны кысылды, бантына ниндидер салкын кайнарлык йөгерде, нәрсәдер миен бораулады. Мөгаен, битләре дә кызарып чыккандыр — күрә генә алмый, тоюын ачык тоя. Менә сиңа туган көн! Эчмәскә иде миңа, эчмәскә иде... Исерек хатын-кыз янына елышкан ират шикелле, исерек егет янына хатын-кыз килеп ятсын әле, ә! Иртән бу хатын күзенә ничек күренергә?
— Торырга вакыт, чәй әзерлим, — диде Елизавета Сергеевна. Бу юлы тавышның аныкы икәнлегенә бернинди шиге дә калмады.
Исмәгыйль әкрен генә башын юрган астыннан чыгарды. Тавыш иясе бүлмәдән чыгып бара иде. Әйе, Чибәр Хатын иде ул. Шунда аның янында яткан хатын — ул Елизавета Сергеевнаның ут кабызганын да тойган, сүзләрен дә ишетеп торган бугай — юрганын ача төшеп:
— Хәерле иртә, Исмәгыйль! Уяндыңмы? — дип куйды һәм ап-ак куллары белән муеныннан кочып, аны үзенә таба тартты. — Иә, канәгатьме син?
Исмәгыйль, корт чаккандай, сикереп китте һәм ирексездән янындагы хатын кочагыннан ычкынырга маташты. Кем бу? Торг директоры?! Аны күрергә теләгән хатын-кыз?! Менә хәллә-ә-әр... Ул кичәге кунакларның һәркайсы: "Эльза Константиновта! Эльза Константиновта!" — дип бер алдына, биш артына төшкән торт директоры белән төн чыккан лабаса! Район тикле район сәүдә дилбегәсен кулыңда тоткан хатын белән! Кеше ышанмаслык хәл бит бу! Ә нит әле кичә генә шушы хатынның янына да килергә мөмкин түгелдер кебек тоелган иде!.. Беренче карашка әллә ни тәкәббер, үзен зурга куючан кешегә охшамаса да, аның белән башка кунаклар арасында шактый гына аерма, ниндидер өстенлек барлыгы сизелеп тора иде. Монысы аңлашыла да, әлбәттә. Чөнки, ни әйтсәң дә, кунакларның күбесе шушы мөлаем хатын кул астында эшләүче, аңа буйсынучы кешеләр бит.
— Нигә уйга калдың, Исмәгыйль? Ник дәшмисең? — дип сорады Эльза Константиновна, аны кочагыннан җибәреп. — Төн буе теләгәнен алды-алды да хәзер сөйләшәсе дә килмиме, ә?
Ул шулай ярым шаяру белән сөйләнә-сөйләнә юрганын каерып ачты да, анадан тума булуына чак кына да оялмыйча, идәнгә төшеп басты һәм ашыкмыйча гына карават янындагы урындыкта яткан киемнәрен кия башлады.
"Карале, моның бер дә килмәгән җире юк икән бит, шайтан алгыры. Чибәрлеңе дә бар, буй-сыны да килешле, кем әйтмешли, бөтен җире үз урынында". Аңа карап торган Исмәгыйль ирексездән шундый нәтиҗә ясады.
Аннан соң үз тормышында шактый зур роль уйнаган Эльза Константиновна белән танышлыгы менә шулай көтмәгәндәуйламаганда башланып киткән иде. Нәкъ әкияттәгечә килеп чыкты. Әлбәттә, танышлыклары шуның белән генә бетмәде. Исмәгыйль аңлавынча, утыз биш яшьләр чамасындагы бу хатын яшь ир-атларга карата битараф кала алмый торганнар затыннан иде бугай. Әйтүе дә кыен, үзенә күрә бер авырумы бу, әллә табигатеннән, тумышыннан килгән йомшаклыгымы, йә булмаса тормыштан мөмкин булганның барысын да алырга тырышуымы? Инде шушы беренче төннән соң әллә ничә дистә тапкырлар очрашып-күрешеп йөрделәр, шулай да Исмәгыйль шуны ачыклый алмады. Бары шунысын гына әйтә ала: ул Эльза Константиновнаның күңеленә хуш килде. Шулай булмаса, бу кадәр үз итмәс иде. Ике елга якын очрашып тордылар бит! Хатынның аны бер дә кулыннан ычкындырасы килмәде. Бергә үткәргән беренче төннән соң унунбиш көн дә үтмәде, Гам гади кибетнең гап-гади йөкчесе булган Исмәгыйль сәүдә базасының яшелчә склады мөдире итеп билгеләнде! Бу эшнең ни-нәрсә икәнен дә белмәгән килеш! Бу турыда Елизавета Сергеевнадан ишеткәч, моңа ышанырга да, ышанмаска да белмәде.
— Кайгырма, хуҗа үзе билгеләгәч, өйрәтүчеләре дә, булы - шучылары да табылыр, — диде аңа Чибәр Хатын. — Мондый бәхет безнең системада күп еллар эшләгәннәргә дә тәтеми. Эльза Константиновна белән дуслыгыңны дәвам итсәң, киләчәктә бал белән майда гына йөзәрсең. Сер итеп кенә әйтәм, бик ошаткан ул сине... — Ул җиңелчә генә елмаеп куйды. — Бик тырышасың бугай... Тырыш ирләрне бик ярата шул...
Аңламассың бу хатын-кызны. Исмәгыйль тора-бара гына төшенде; аның Эльза Константиновна белән танышлыгының башы иң элек Елизавета Сергеевнаның үзенә барып тоташа. Соң, бер мәртәбә дә күрмәгән Эльза (утыз алтынчы яше белән барган хатын, икесе генә калган чакларда, үзенә шулай дип дәшәргә куша иде) аның турында кайдан, ничек белсен?! Димәк, миндә армиядән генә кайткан бик чибәр, бөтен җире килгән, көч-куәте ташып торган егет эшли, дип, аңа Чибәр Хатын әйткән булып чыга! Кем белә, бәлки, Исмәгыйль Чибәр Хатынның үз башлыгына бер бүләге шикелле нәрсә булгандыр?..
Эльза Константиновна белән дуслашып, аралашып киткәч, Исмәгыйль әле үзенең яше һәм җәмгыятьтәге дәрәҗәсе буенча да тиешле булмаган өске боҗрада әйләнә башлады. Аның, кичәге авыл малаеның, кичәге солдатның югары дәрәҗәле кунаклар белән бергә, бер югарылыкта рестораннарда, бассейннарда, сауналарда, дачаларда йөрергә туры килер дип уйлаганы булдымыни?! һич юк! Бу турыда уйлау түгел, хыяллана да алмады. Дөрес, ресторанга да, бассейн-сауналарга да, шуның ише бүтән җирләргә башкалар да керә ала. Тик ул бит боларның бик дәрәҗәле кешеләр өчен генә булган эчке як Ишекләрен дә ачып керде. Ресторан дигәч тә, анда теләгән һәр кеше керә ала торган гомуми заллардан тыш, катлы-катлы ишекләр артында нинди затлы бүлмәләр булуын күз алдына китергәне юк иде. Баксаң, бар икән андый оҗмах почмаклары, бар! Телисең икән, көн буе утыр — беркем күрми До. белми дә. Анда официант та чакыру буенча гына керә. Ул сукыр Да, чукрак та — берни күрми, берни ишетми: курыкмыйча утыр, ләззәтләнеп кенә аша-эч, ял ит, мәхәббәт белән шөгыльлән! Барысы да лаеклылар өчен монда!
Шундый ук затлы бүлмәләр бассейннарда, мунча-сауналарда да бар икән ләбаса! Чит ят күзләр күрмәс өчен ишекләре дә аерым. Тик бу кадәресен шул ишекләрне ачып керү хокукы бирә торган дәрәҗә-баскычка ирешкән затлар гына белә...
Әлбәттә, ул бу югары баскыч идәннәренә Эльза Константиновна аркасында гына аяк басты. Ә ул хатын үзе, мөгаен, вакытында башка берәүнең, халык әйтмешли, кемнеңдер йонлач кулы ярдәмендә күтәрелгәндер. Әйткәч тә, башта аның да район күләмендәге сәүдә эшен тартырлык көче дә, тәҗрибә((' дә булмаган бит. Унны тәмамлагач, төзелеш оешмасында секретарь-машинистка булып эшләгән, аннары, үзе әйтүенчә, көтмәгәндә генә "үсеп" киткән. Партия җыелышы үткәрергә килгән райком вәкиле аны ("Бик ошадым бугай мин аңа", — дип сөйләде Эльза Константиновна) икенче көнне үк райкомга эшкә алган. Башта анда да секретарь-машинистка булып эшләгән, аннары тиз генә партиягә кергән, инструктор булып киткән. Ә райкомнар бетерелгәч, инде бу вакытка "номенклатурный работник" булып җитешкән кызны кибет директоры итеп куйганнар. Аннары читтән торып сәүдә институтын "ерып" чыга. Шул ук райком бинасындагы элеккеге "райком" дигән язуны "район хакимияте" дигәненә алыштырган кичәге коммунистлар — бүгенге демократлар аны гел күз уңында тота, һәм, күп тә үтми, ул кибет директоры кәнәфиеннән район сәүдә идарәсенекенә сикерә.
Исмәгыйль тормышта белем дигән нәрсәнең әллә ни зур роль уйнамавын тора-бара үзе дә яхшы аңлады. Кемгәдер ошадыңмы, яклаучы кешең бармы, син әллә ниткән дәрәҗәле урыннарга да күтәреләсең. Хәтта бер тиенлек белемең булмаса да! Ә инде кемгәдер ошамадың яисә кемнеңдер юлын аркылы чыктың икән, ике институт, өч университет тәмамласаң да, урам себерүче булып йөрүең ихтимал. Без яшәгән илнең язылмаган, ләкин шулай да Президент Указлары, Хөкүмәт карарларыннан да төгәлрәк үтәлә торган законы шулай. Эшне белү-белмәвең, аны тарта алу-алмавың беркемне дә кызыксындырмый — кирәк кеше югарыдагы урынга үрмәли ала, бу эшне тәмам таркатканчы шунда "эшли" бирә. Шуңа күрә бездә кичәге агроном зур төзелеш оешмасын җитәкләргә, кичәге ветеринар финанс министры, ә кичәге көнкүреш хезмәткәре бүген мәдәният министры булырга мөмкин...
Хәер, югары дәрәҗәдәге кешеләрнең барысына да бер уртак сыйфат хас бугай: алар уй-фикерләрен, эш-гамәлләрен оста итеп яшерә белә. Бу гадәт иң югары дәүләт эшлеклеләреннән алып азмы-күпме йомшак кәнәфигә утырып алган һәр түрәнең канына сеңгән. Алар шунсыз эшли дә, яши дә алмый. Икенче төрле әйткәндә, моны икейөзлелек дип тә атап булыр иде. Ил җитәкчеләрен генә алыйк: бер төрле уйлыйлар, икенче төрле сөйлиләр, өченче төрле эшлиләр. Чынбарлык алар бу дөньядан китеп баргач кына (анда да тулысынча түгел!) ачыла...
"Эльза Константиновна да бик хәйләкәр кеше бит, — дип, Исмәгыйль үзалдына елмаеп куйды. — Бергә булган чакларда уйнашчы, вакыты-вакыты белән бар дөньясын онытып бөтен тәне-җаны белән ләззәткә бирелә торган бу хатын (кайчак төнге кыланмышлары өчен фахишә диясе килә хәтта) көндезләрен кешеләр янында очрашканда миңа күз дә салмый иде бит! Әйтерсең мине гомерендә дә күргәне юк. Бүгенге төнне, чыннан да, шушы ыспай хатын белән үткәрдемме соң мин, дип гаҗәпләнергә генә кала иде..."
Исмәгыйльнең башына да китермәгән яңа эше өчен куркуы юкка гына булып чыкты: булышчылары да, өйрәтүчеләре дә табылды. Иң башта шушы яшелчә складының элеккеге хуҗасы, "завсклад" булып эшләгән Әнвәр Бари улы Шәмсетдинов (нишләптер аны барысы да Александр Борисович дип йөриләр иде) бер айга аның урынбасары итеп калдырылды. Аңлавынча, бу Эльза Константиновна кушуы буенча шулай эшләнде. Аңа яңа эшенең серләрен шушы кеше төшендерде, бөтен нечкәлегенә хәтле ачып бирергә тырышты. Ә ул нечкәлекләр шактый икән. Яшелчә склады дигәч тә, монда кәбестә, кишер, чөгендер, помидор, кыяр ише нәрсәләр генә сакланмый, ул алма, йөзем, әфлисун, мандарин, хөрмә, банан һәм башка бик күптөрле җылы як җиләк-җимешләре белән дә шыплап тулган.
Йөзем дигәннән, яңа гына эшли башлаган көннәрендә бу җимеш салынган әрҗәләрнең еш ачылып-ябылып торган капка янына куелганнарын күргәч — инде салкыннар башланган чак! — Исмәгыйль хәтта кабынып китте. Күрә торып черетәсез, янәсе. Тик аннары, әнә шул бер айлык "стажировка* вакытында, Александр Борисович ашыкмыйча гына аңа монысының да сәбәбен төшендерде. Баксаң, аңлы рәвештә шулай эшләнә һәм шулай эшләнергә тиеш икән бу. Әйтик, бер тонна яшелчә яисә җиләк-җимешне гамәлдән чыгару, урыслар әйтмешли, "еииеать" итү җәһәтеннән төзелгән актка кул куярга тиешле кешеләргә: "Менә уй яраксызга чыккан нәрсәләр", — дип күрсәтү өчен беразын юри черетергә кирәк икән. Бу үзе генә дә бер фәнни өлкә дияргә була: склад мөдире һәр яшелчә, һәр җиләк-җимешнең кайчан, нинди шартларда бозылырга мөмкин икәнлеген дә белергә тиеш.
Алай гына да түгел. Ярый, ике-өч йөз килограмм җиләкҗимешне черетеп, тоннага якынын гамәлдән чыгардың да күпмедер "артык" нәрсә барлыкка килде ди. Аны складта тотудан беркемгә дә файда юк — тизрәк сатып акчага әйләндерергә кирәк. Ә аның өчен, миндә сул товар бар, алмыйсызмы, дип кычкырып йөреп булмый. Синнән кибетләренә әйбер алучы директорлар белән эш итәргә кирәк, моның өчен аларны яхшы белү шарт. Беренчедән, склад кибет түгел:, аннан турыдан-туры яшелчә дә, җиләк-җимеш тә сатып ята алмыйсың, икенчедән, бу эшне бик ышанычлы кешеләр аша гына майтарырга була... Александр Борисович аны бу нечкәлекләргә дә өйрәтте, бик ышанычлы булган берничә кибет директоры белән таныштырып калдырды. Аннары, бераз шомаргач, кирәкле кешеләрне үзе дә таба торган булды. Күп тә үтмәде, кичәге солдат, кичәге "грузчик" Исмәгыйль "Исмәгыйль Габдрахманович"ка әйләнеп китте...
Фатыйма йокысыннан уянганда, тәрәзәдән кыйгачлап төшкән кояш нуры пәрдәләрнең челтәрле-челтәрле бизәкләрен стенага төшереп куйган иде инде. Ул, бу күренешне әле беренче мәртәбә генә күргәндәй, бер пәрдәгә, бер аның стенадагы күләгәсенә караштыргалап торды. Ачык форточкадан кергән җиләс һава тәрәзә пәрдәсен әкрен генә селкетеп куя, шунда аның стенадагы челтәрле күләгәсе дә сизелер-сизелмәс кенә хәрәкәтләнеп ала, челтәрле бизәкләр әле сулга, әле уңга таба авыша, әйтерсең экрандагы кино күренеше.
Фатыйма үзалдына елмаеп куйды: ул бу тәрәзә пәрдәсен үзе бәйләде бит! Менә хәзер аның иртәнге йомшак җилдә хәрәкәтләнүе, аның стенадагы күләгәсе күңелендә ниндидер канәгатьләнү хисе белән тудыргандай булды. Хәер, аның шушы кулларыннан бер тәрәзә пәрдәсе генә чыктымы?! Әнә хәзер урындык башында эленеп торган, урын-җирне җыеп куйгач, мендәрләре өстенә ябып куелган зур гына челтәрне күр тагын! һәр көн эштән кайтканнан соң ашап-эчеп алгач, шуңа тотына иде. Шушы мендәрләр челтәрен бәйләүгә генә дә ай ярым чамасы вакыты китте! Аның каруы карап туймаслык, күз явын алырлык нәрсә килеп чыкты! Мондый бизәк - рәсемле челтәрне кибетләрдә дә очрата алмыйсың.
— Ничек түземлегең җитә синең шундый вак эш белән бетәшеп утырырга?! — дип гаҗәпләнделәр ул чакта бүлмәдәш кызлары. — Күзеңне бетерәсең бит, җүләр!
— Әй-й, сез бу эшнең тәмен белмисез әле, тәмен! — диде ул атарга, челтәренең бәйләгән кадәре өлешен үзенең ак, нәфис куллары белән сыйпап. — Киресенчә, түземлелек, ихтыяр көче тәрбияләргә булыша бит ул! Бер мавыгып киткәч, ташлап булмый икән аны! Теләсәң дә ташлый алмыйсың...
Анысы хак. һәркемнең җаны сөйгән, күңеленә яткан ниндидер үз шөгыле була: кемдер шырпы каплары, кемдер яраткан артист, җырчыларның рәсемнәрен, кемдер почта маркалары җыя, хәтта иске үтүк, иске самавырлар җыючылар бар. Ә Фатыйманың яраткан шөгыле исә челтәрләр бәйләү. Бу аңа әнисеннән, ә әнисенә исә әбисеннән күчкән шөгыль. Хәер, ул тегү эшен дә бик ярата, үзе үк рәсемен ясап, үзе сызыпкисеп әллә ниткән фасонлы күлмәкләр дә тегә бит әле! Урта мәктәпне тәмамлагач, үзенең чыгарылыш кичәсенә дә иптәшләрен шаккатырырлык күлмәк тегеп кигән иде. "Кайсы кибеттән сатып алдыгыз?" — дип аптыратып бетерделәр. Гәрчә аның моның ише эшләргә кулы ятып торуын белсәләр дә, ышанасылары килмәде.
Әйе, тегү-чигү, бәйләү эшенә ул кечкенәдән хирыс иде: чүпрәк-чапрактан үзе ясаган курчакларына күлмәкләр тегеп мәш килде. Шуңадыр, мөгаен, урта мәктәпне тәмамлагач та, укырга кая керергә дип баш ватып тормады, Казанга килеп, туп-туры тегүчеләр әзерләүче училищега барып керде. Инде аны тәмамлавына да ике елга якын, хәзер тегү фабрикасында эшли. Дөрес, әллә ни күп акча түләмиләр түләвен, тик аның өчен җаны тарткан эш булуы үзе зур бәхет.
Фатыйма стенада эленеп торган сәгатькә күз төшереп алды. Шушы бүлмәдә яшәүче иптәшләре белән җыелышып алганнар иде. Алтын йөгерткәндәй ялык-йолык килүче сәгать сигезенче ун минутны күрсәтә иде. Әлбәттә, әгәр эш көне булса, инде ул күптән аяк өстендә булыр иде. Ә бүген ял көне, урынҗирдә бераз иркәләнеп ятсаң да була, чөнки ял атнага ике генә көн бит ул. Еш кына шимбә көннәрендә дә эшләргә туры килә әле.
Ул өстендәге җәймәсен иягенә хәтле күтәрде дә күзләрен йомды. Их, рәхәт тә соң ял көннәрендә күзеңне йомып менә шулай ятулары — беркая ашыгасың юк, эшкә соңга катмыйммы дип борчыласы юк. Ята бир шунда рәхәтләнеп, иркәләнеп, ял көненең тәмен тоеп!
Чыннан да үзенә бер рәхәт бит менә шулай бернинди кайгысыз, бөтен җаның-тәнең белән ләззәт кичереп, кулларыңны як-ягыңа ташлап таратып ятуы! Шушындый вакытта башка да уйларның тормышка ашардайлары, үзеңә тәңгәл килердәйләре, берсеннән-берсе яктылары, матурлары, хыялыйлары гына килә сыман. Бераздан иреннәрең кырыена бәхетле, ваемсыз елмаю барлыкка килә. Хәер, ул уйларның нишләп кара кайгыга сабыштыра торганнары килергә тиеш ди әле?! Бернинди сәбәп юк! Димәк, күңелсез уйларның башыңа килүе мөмкин түгел. Дөресен генә әйткәндә, әле бит аның берсеннән-берсе күңелле, берсеннән-берсе матур, берсеннән-берсе чиста, пакь уйлар белән генә саташыр чагы, тик алар белән генә шашынып яшәр чагы... Юк ла, шашынып яшәр чагы да түгел, шашынып сөяр чагы! Әйе, әйе, шашынып сөяр, шул шашынулы сөю тудырган шалпынулы уйлар, шашынулы хыяллар белән яшәр чагы...
Менә хәзер дә аның коңгырт күзләрен нәкъ менә шушы татлы уйлар йомдырды бугай. Ә күзләрен йомдымы, картлысына шундук Габделбәре килә дә баса, һәрвакыт чиста итеп кырынган түгәрәк йөзеннән гадәттәге оялчанрак елмаюы сирпелә. Аның артка таратган куе кара чәчләре бераз гына дулкынланып тора, кызларныкы кебек сызылып киткән кара кашлары астындагы чем-кара күзләреннән ниндидер күренмәс якты нурлар сибелеп тора сыман. Хәер, чынында ул нурлар юктыр да инде, ләкин Фатыймага бардыр кебек тоела. Аңа карап торганда, ул шул нурларны күрә дә шикелле. Шундый нурлы күзтәр, птундый матур чиста йөз — ник бер миң яисә сөял кебек нәрсә булсын! — Бары тик аның Габделбәре генә кебек шулай чибәрдер. Яраткангадыр инде, мөгаен. Көлгәндә яисә елмайганда хасил булган, йөзенә үзенә бертөрле ямь өстәп куя торган уң як битендәге кечкенә генә чокыр да тик аның Габделбәрендә генә бугай. Шуңа күрә аның егетне гел елмайтып кына торасы килә! Хәер, ул бөл ай да гел ачык йөзле, гел елмаеп кына тора бугай. Инде тиздән танытканнарына да ике ел тула, күз тимәсен, әле бер тапкыр да сүзгә килгәннәре, ачуланышканнары юк.
"Әйттем исә кайттым, тфү, тфү, күз тидерә күрмием тагын!" — дип куйды Фатыйма, эченнән генә, һәм кабат татлы уйларына чумды. Гәрчә ялгыз калган менә шундый чакларында инде ничәмә-ничә тапкырлар ниндидер җылылык, дулкынлану белән үзләренең ничек итеп беренче очрашуларын, аннан соң танышып китүләрен күз алдына китергәне булса да, менә хәзер, караватында бернинди кайгысыз рәхәтләнеп таралып яткан чагында, уйлары гомерлек булып хәтеренә сеңеп калган шул мизгелләрне күңелендә кабат яңартты.
...Фатыйманың икенче сменадан эштән кайтып килеше иде. Җәйге матур җылы төн. Урам тып-тын. Инде төн тынлыгын бозып, бик сирәк кенә үтеп-сүтеп йөргән трамвай да, Достоевский тукталышында берничә кешене төшереп калдырып, үзен менә шушындый матур җәй төнендә дә эшләтүләренә ачуы килгәндәй, рельс башларында ачу белән тыкырдыйтыкырдый борылышта күздән югалды. Трамвайдан төшкән берничә кеше дә бераздан, аны урамда үзен генә катдырып, кайсы кая, төрле тыкрык һәм урамнарда эреп юкка чыкты.
Фатыймага куркыныч булып китте, Мондый чакта күңелне төннең май кебек җылылыгы да, соңарган кошларның ара-тирә сайраган тавышлары да тынычландыра алмый — аны ниндидер билгесез шомлы шикләнү хисе биләп ала. Шуңа күрә ул икенче сменада эшләүне өнәми. Юк, эшен дә авырыксынмый, менә шушы төнге урамы куркыта иде. Җитмәсә җәяү үтәсе ара да шактый.
Менә шундый төннәрнең берсендә, курка-курка урам уртасыннан атлаган Фатыйма янында әллә ниткән чыелдаган тавышлар чыгарып — тормоз тавышы иде бугай бу — кинәт "Жигули" машинасы туктады.
Кыз ирексездән тротуарга таба тайпылып куйды.
— Курыкмагыз! Утырыгыз әйдә, кая кирәк — шунда кай - тарып куям, — диде аңа ир-ат тавышы, татарчалатып.
— Рәхмәт, кайтып җиттем диярлек инде мин... — Фа - тыйма, юлдан чыгып, тротуардан бара бирде.
— Утырыгыз диләр сезгә! Нәрсә, әллә куркасызмы?
— Менә тагын!.. Курыккан ди! — диде кыз, шүрләвен сиздермәскә тырышып. — Курыксам, төнлә йөрмим дә мин!
— Иә, батырайган булып маташмагыз, — диде шофер, машинасын яхшы ук яктыртылган ут баганасы янында туктатып. — Ни әйтсәң дә, төнлә урамда берьялгызы йөргән кыз кеше шикләнә торгандыр.
Шулчак Фатыйма да кинәт кенә адымын әкренәйтте һәм машина тәрәзәсеннән башын чыгарып елмаеп карап торган шоферга күз төшереп алды. Аңа яшь кенә егет елмая иде.
Кыз бераз тынычлана төшкәндәй булды, ләкин шулай да сер бирәсе килмичә:
— Мин өйрәнгән инде. Кайгыртуыгыз өчен рәхмәт, — диде һәм шундук адымнарын тизләтте.
— Ярар алайса... Шикләнәсез икән, утырмагыз. Мин сезне болай гына озатып куям. Тулай торагыгызга хәтле...
— Минем тулай торакка кайтуымны каян беләсез?! — дип гаҗәпләнде Фатыйма.
— Беләм . Шушы вакытта кичә шунда кереп киттегез сез, — диде шофер, машинасы белән кыз яныннан әкрен генә янәшә барып.
— Азмыни тулай торакка кереп китүче кызлар! — дип көлеп куйды Фатыйма, бераз ачыла төшеп.
— Мин сезне йөрешегездән үк таныдым. Күлмәгегез дә шушы иде.
— Ахры, бик күзәтүчән кеше сез, — дип тагын көлде кыз, адымын бераз әкренәйтә төшеп. — Ләкин мин кичә бу вакытта йоклый идем инде.
Әлбәттә, ул монысын болай гына әйтте, чөнки ул эштән кичә дә нәкъ шушы вакытта кайтты. Гомумән, бер атна — беренче, бер атна икенче сменада эшли ул,
— Ялганлыйсыз, кичә тулай торагыгыз каршында узып киттем бит мин сезне... — Егет ниндидер эчкерсезлек белән елмаеп куйды. — Ничек атлавыгызга тикле хәтерлим...
— Иә, ничек атлыйм мин?
— Матур итеп... Күбәләк шикелле очынгандай атлыйсыз. Җиңел гәүдәле сез... Утырыгыз! — диде егет һәм, машинасын туктатып, төшә башлады. — Хәзер ирексезләп утыртам мин сезне!
— Кагылып кына карагыз, каравыл кычкырам! — диде моңа каршы Фатыйма, күзләрен усал ялтыратып. — Бөтен урамны аякка бастырам!
Кызның бу сүзләре егеткә шундук тәэсир итте бугай, ул, машинадан чыгу уеннан кире кайтып, ишеген шап итеп япты да үпкә катыш йомшак тавыш белән:
— Бигрәк кыргый икән сез, — дип куйды . — Ярар алай - са, тулай торагыгызга хәтле болай гына озатып куям. Сез җәяү атлагыз, мин машина белән сезнең арттан...
— Кирәкми мине озатырга. Юлыгызда булыгыз! — диде кыз.
Ләкин егет тә бик үзсүзле булып чыкты: инде тәрәзәсеннән башын чыгарып, бер сүз дә әйтмичә, машинасын Фатыйма белән янәшә алып баруын белде. Бары тик тегүче кызлар яши торган тулай торак ишеге төбенә җитәрәк кенә:
— Сез өченче фабрикада эшлисезме? — дип сорады һәм, көлемсерәп: — Рөхсәт итсәгез, мин сезне иртәгә дә менә шушылай гына булса да "озатып" куяр идем.
— Үзем дә яхшы озаям мин, борчылмагыз, — диде аңа Фатыйма, кулын интек тоткасына куеп. — Хушыгыз!
Икенче көнне егет аны машинасы белән Достоевский тукталышыннан бераз китүгә үк куып җитте һәм "Жигули"ен туктатты да, ишеген ачып:
— Хәерле төн, кыргый кызый! — дип елмайды . — Уты - рыгыз, "ә" дигәнче кайтарып куйыйм әле үзегезне!
— Бу тагын сезмени әле?! — дип чын-чынлап гаҗәпләнде Фатыйма. — Тик юкка борчыласыз — барыбер утырмыйм! Аякларым сау булсын...
— Нинди киребеткән кыз соң сез?! — диде егет. Тавышыннан бик аңлашылып та җитмәде: кызның бу кирелеген хуплый идеме ул, әллә шуның өчен ачулануы идеме? — Валлаһи дип ант итәм, мин сезгә бер начарлык та эшләргә җыенмыйм бит...
— Мин дә җыенасыз димим бит. Тик таныш булмаган кеше машинасына утырырга мине кем дип беләсез? — диде кыз, төксе генә, һәм, тиз-тиз атлап китеп барды.
Егетнең "озатуы" бүген дә нәкъ кичәгечә килеп чыкты: тротуардан кыз атлый, ә аның белән янәшә юлдан машина бара. Фатыйма тулай торак ишегенә килеп җиткәнче шулай бардылар.
— Бу кадәр дә үҗәт булырсыз икән, — диде ул, кыз инде ишекне ачып кереп киткәч. — Тик мин сездән дә үҗәтрәк. Белегез аны!
Бу "озату" атна буе, икенче сменада эше тәмам эшләве беткәнче һәм нәкъ элеккечә дәвам итте: егет ничек кенә үгетләп карамасын, Фатыйманы машинасына утырырга күндерә алмады. Бер караганда, бу шофер егетнең йомшак тавышыннан ниндидер эчкерсезлек, үзенә җәлеп итә торган ышанычлылык та яңгырый, аңа ышанырга да була кебек, ләкин шул ук вакытта күңелендә гадәттә авыл кызларына гына хас ниндидер курку хисе, юк, курку хисе дә түгел, ә үз-үзеңне көтелмәгән рәнҗетүдән, көтелмәгән ояттан саклану инстинкты да сиздерә иде. Хәер, моны аңлавы да авыр, бу, мөгаен, хатынкызга кыз туганнарыннан — әбиләреннән, әнисеннән — буыннар аша күчә торган ниндидер саклану чарасы иде бугай.
Бу атна бетеп, Фатыйма беренче сменада эшли башлады. Хәзер эштән дә вакытында чыга, курыкмыйча, беркемнән дә шикләнмичә, көпә-көндез кайта. Рәхәт, урам тулы халык. Шул ук вакытта ул моңа... шатланмый да кебек: менә шушы шау-шулы урамда нидер җитеп бетми бугай. Әллә ул бу урамда үзе артык, әллә бу шау-шулы көндезге урамга аның җаны теләгән тынлык җитми — аңламассың... Ул икенче сменада эшне төгәлләп кайтканда, шушы Достоевский урамы буйлап курка-курка атлагандагы төнге тынлык җитми, ахрысы. Әллә шул тынлыкны бозып, тормозларга чыелдатып басып белән чыелдап кинәт кенә килеп туктаган машина тавышы җитмиме? Әллә шул машина тәрәзәсеннән инде берничә төн рәттән ишетелгән ягымлы тавыш юксындырамы? Әйе, шулай бугай, Фатыйманың колаклары һәм, әлбәттә, күңеле дә теге егетнең колакка ятышлы, ягымлы тавыптын юксына бугай. Шулай булмыйча! Бик тә ягымлы, бик тә эчкерсезгә охшаган тавыш иде бит ул, каһәр!
Фатыйманың бу атнасы әнә шундый юксыну, икеле-микеле, хәтта ниндидер үкенечле хисләр белән узды. Дөресен генә әйткәндә, ул, үзенең гаҗәпләнүенә каршы, тизрәк икенче, төнге сменасында эшли башлавын теләде. Әйе, теләде шул, бик теләде. Хәзер аның бантына "Ә бәлки..." дигән ниндидер өмет катыш уй килгәли иде,
Курыкканың буш булсын, юраганың юш килсен дигәндәй, ниһаять, Фатыйманың беренче сменаты атнасы үтеп тә китте, һәм төнге сменасындагы беренче көнендә "Жигули" машинасы тукталышта, трамвайдан төшеп бераз китүгә үк диярлек аны куып җитте. Кыскасы, барысы да күңеленнән үзе теләгәнчә килеп чыкты:; егет машинасын туктатты да, ишеген ачып:
— Утырыгыз, үҗәт кыз! Бу юлы үтенеп сорыйм, — диде егет һәм елмаеп куйды. Хәер, кем белә, бәлки, елмаймагандыр да ул, ләкин кызга шулай тоелды. — Сездән дә үҗәтрәк, дип әйткән идем бит мин. Әгәр дә хәзер үк килеп утырмас агыз, белегез аны, каравыл кычкыртып үзем утыртам!..
— Тагын сезмени әле бу?! — дип гаҗәпләнгән булды Фатыйма, мөмкин кадәр ваемсызрак булырга тырышып. Ә бит үзе яшертен генә көткән иде бу минутны! — Үҗәт кенә түгел, үҗәтнең дә үҗәте икән сез!..
— Шулай шул. Дөрес әйтәсез, — диде егет, бөтен йөзе белән балкып. — Утырыгыз инде әйдә, ялындырмагыз!
Нишләтәсең, шулай ялындырып булса да утырды Фатыйма. Менә шушы кичтә танышып китте алар. Хәер, таныт ып китте дигәч тә, ул чакта, егетнең машинасына кереп утырган шушы беренче көнне, дөресрәге, төнне, Фатыйма үзен эзәрлекләүче бу егетнең исемен генә белеп калды бугай, чөнки тулай торак янына минут эчендә килеп җиттеләр. Егет Габделбәр исемле икән, үзе әйтмешли, бер нәчәлникне йөртә икән. Беренче танышу-белешүләре менә шул булды. Дөрес, тулай торак янына килеп туктагач, Габделбәр Фатыйма белән бераз сөйләшеп утырырга теләгән иде дә, тик кыз, үз дәрәҗәсен белеп кенә, инде соң икәнлеген сылтау итеп, аның бу тәкъдимен кире какты. Үзе күңеленнән беренче көнне үк алай ачылып китү килешеп бетмәс дип уйлап куйды.
Ничек кенә булмасын, гәрчә озаклап сөйләшеп утырмасалар да, Фатыйма күңелендә нәкъ менә птупты беренче көннәре (төннәре!) матур хатирә булып сакланып катды. Әлбәттә, аннан соңгы ике ел эчендә йөзләрчә озатулар да, кинотеатрларга барулар да, үбешү-кочаклашулар да шактый күп булды. Ә менә беренче мәртәбә үзара танышулары ниндидер матур, моңлы һәм бантка мәңге кабатланмас җыр кебек күңелгә кереп катды...
Габделбәрнең үҗәт кыз булган Фатыйманы төнге эзәрлекләүләре әнә шулай тәмамланды. Инде якыннан танышып шактый гына вакыт узгач, ул аны нәкъ менә шул үҗәтлеге өчен ныграк яратуын әйтте...
Җәйнең бер матур кичендә, "Мир" кинотеатрыннан кайтып килешләре иде,
— Хәтерлисеңме, Фатыйма, мин беренче мәртәбә, сине утыртырга дип, машинамны менә шушы йорт янында туктаткан идем, — диде Габделбәр, кулы белән кызны биленнән үзенә таба тартып.
— Куркытып бетердең син мине ул чакта. Шайтан хәтерләгән аны кайсы төштә икәнен, — дип көлде Фатыйма, аның кулын биленнән алып. — Төн уртасында ялгыз кыз бер дә белмәгән-күрмәгән кеше машинасына утырамы инде?!
— Әй, ничек кенә утыралар әле! — дип көлде егет. Аннары, бу сүзләр Фатыймада начар уй тудыруы мөмкинлеген сизеп, сүзен башкача, йомшаграк итеп очлап куйды: — Төрле кеше бар инде... Беләсеңме нәрсә... — Ул, кирәкле сүзен эзләгәндәй, бер мәлгә генә тирә-ягына каранып алды. — Әгәр дә шул бер әйтүдә машинага кереп утырган булсаң, бәлки, мин синең яныңа башка килеп тә йөрмәс- идем...
— Ә нигә?
— Миңа синең әнә шул үҗәтлегең ошады : мин аны татар кызларына хас тыйнаклык дип аңладым. Бу акыллы кыз икән дип уйладым. Шуннан соң үзем дә үҗәтләнеп киттем. Сине кулдан ычкындырасым килмәде...
— Шулай диген инде... Ә мин, киресенчә, бу ир-ат төнлә менә шулай хатын-кызларны аулап йөри икән дип уйладым, — диде Фатыйма, елмаеп. — Минем куркуымны күрсә-ә-ә-ң!
— Бер дә сиздермәдең әле үзең...
— Тырышкан булдым инде үземчә. Сер бирәсем килмәде!
Икесе дә көлешеп алдылар.
...Менә хәзер болар барысы да юрганын иягенә хәтле ябынып татлы уйларга талган Фатыйма күз алдыннан, кино кадрлары сыман, берничә секунд эчендә узып китте. Аның алсу иреннәренә елмаю кунган иде. Рәхәт иде аңа бу минут.ларда. Рәхәт иде, чөнки, Аллага шөкер, үзе сау-сәламәт, җир җимертеп эшләп йөри, күңеленә хуш килгән эше бар, җаны яраткан, дөньяда бердәнбере дип санаган кешесе бар. Инде бу мәсьәләдә эшләр өйләнешүгә таба бара дип шикләнмичә әйтергә була. Бәхет өчен кыз балага ни кирәк тагын?!
* * *
— Әллә бүген син мине үтерергә җыенасыңмы? — диде, Исмәгыйль, үзенең зур итеп ачылган соры күзләрен Габделбәргә ачу белән төбәп. — Теге чатта чак кына "Вольво"га бәрелми калдың, монысында мөгезсез сыер шикелле кызыл утка килеп кердең. Ни булды сиңа бүген?
Үз уйларына чумып, тәмам дөньясын онытып барган Габделбәр шефының бу сорауларыннан соң гына бер мәлгә айнып киткәндәй булды. Юк, айнып та җитмәде, ә арткы урыннарның берсендә утырып барган хуҗасының нидер әйткәнен генә ишетте бугай.
— Нәрсә дидегез? — дип сорады ул, аңа таба борылып.
— Син нәрсә, бүген ишетмисең дәме әллә? Сәер син бүген, дим. Үзең руль артында утырасың, ә уйларың бөтенләй бантка җирдә кебек. Бәрдерә күрмә, иманыңны укытам, дим.
— Беренче көн генә йөртмим бит инде мин машинаны! Курыкмагыз, Исмәгыйль Габдрахманович, бер кино герое әйтмешли, усю будет в порядке, без шуму и пылинки, — дип, тапкырлыгыннан канәгать булып, шофер үзенең ап-ак һәм энҗедәй тигез тешләрен күрсәтеп елмаеп куйды. — Бәрелмибез дә, бәрдермибез дә, Алла боерса!
— Карап йөрмәсәң, боерыр ул сиңа! Беләсең килсә, сак - ланганны саклармын, дигән ул. Ишеткәнең бармы шуны?
— Булмыйча! Шуңа күрә бик аккуратно гына йөрим дә мин!..
— Ярар, ярар, шапырынма! Җүләр үзен мактар, ди... Әйдә, алдыңа гына карап бар! Әле яшисем килә минем...
— Кемнең дә яшисе килә инде ул, Исмәгыйль Габдрахманович. Бер җырда җырланганча, Габделбарый, карале, алда тормыш бар әле...
— Яшәрсең, яшәрсең. Барысы да алда әле синең... Мине харап итә күрмә, дим...
— Курыкмагыз, барыбыз да яшибез әле, Алла боерса...
Икесе дә уйларына чумды бугай, шактый вакыт дәшмичә генә бардылар.
"Барысы да атда әле синең, имеш, — дип, Габделбәр, кемгәдер ачулангандай, күңеленнән шефның сүзләрен кабатлап куйды. — Монда хәлләр атдан да алдарак килеп тора әле..."
Дөресен генә әйткәндә, бүген аның кәефе бик начар иде. Хәер, кистереп, бик начар иде дип тә, яхшы дип тә әйтә алмый иде ул бүгенге аңлаешсыз халәтен. Эчтән күңелен ниндидер көтелмәгән билгесезлек биләп атган. Бер караганда, әле кичә генә Фатыймасыннан ишеткән хәбәргә шатланырга, сөенеченнән аны кулларына күтәреп атырга, шул күтәргән килеш тәмам балтты әйләнгәнче бөтерелергә-әйләнергә тиеш иде кебек югыйсә. Тик нишләптер алай килеп чыкмады...
...Бүлмәләренә Габделбәр килеп кергәндә, Фатыйма анда бергә яши торган Фәридә исемле кыз белән иде. Ул кергәч, үзенә ниндидер йомыш тапкан булып, кайчан гына килсәң дә гел китап өстенә иелгән Фәридә атлы кыз каядыр чыгып китте. Икәүдән-икәү генә калдылар.
— Өйдән хат алдым, сиңа да күп сәлам әйтергә кушкан - нар, — диде Габделбәр, костюмын элгечкә элеп. Хәзер ул бу бүлмәдә үзен шактый иркен тота иде.
— Рәхмәт. Миннән дә сәлам юлларсың. Иә, ничек анда синекеләр: авырмыйлармы?
— Барыбыз да исән-саулар, дип язалар . Авырырга да ва - кытлары юк инде аларның авыл җирендә — эш тә эш! Ә синекеләрдән хат-хәбәр бармы? Алар ничек?
— Яшәп яталар бер көе. Казанга килгән чакларында әти үзе дә кереп чыккалый. Болай исән-саулар...
— Алайса ярый. Сагынып беттем инде сине, Фатыйма! — диде Габделбәр, аның биленнән кысып.
— И -и, җүләр, ике-өч көндә сагынып бетәләрме инде?! — Фатыйма, күзләрен шаян ялтыратып, үзенең бәрхеттәй йомшак тавышы белән бүлмәне яңгыратып иркенләп көлеп алды.
— Сиңа көлке. Сиңа гел көлке. Яратам, дим — көлке, өйләнешик, дим — тагын көлке, — диде егет, чигәләренә бөдрәләнеп төшкән икешәр бөртек чәчен кызның колак артына кыстырып. — Җитди генә сөйләшеп тә булмый синең белән...
— Нишләп булмасын, — диде Фатыйма, кинәт көлүеннән туктап. — Ләкин өйләнү сөйләнү генә түгел бит ул, Габделбәр. Кочаклашып яту гына да түгел...
— Әйттең сүз! Минем кайчан, өйләнү — кочаклашып яту, дигәнем бар? — дип сорады Габделбәр. — Мин дә, син дә бала-чага түгел. Йөрүебезгә дә ике елдан артып китте. Берберебезне беләбез. Күптән өйләнешергә вакыт...
— Сине яхшы белмәсәм, йөрмәгән дә булыр идем. Ә өйләнешү мәсьәләсендә... — Фатыйма кинәт чигәсеннән аның кулын алды. — Менә син һаман, өйләнешик тә өйләнешик, дисең. Ә мин синнән һаман: "Кайда яшәрбез: син бер тулай торакта, мин менә шушындамы?" — дип сорыйм.
— Сораган саен, мин сиңа: " Берәр бүлмә булса да алып торырбыз", — дим түгелме? Яшиләр бит әле шулай... — Габделбәр тавышында бераз ачуланумы, ниндидер ризасызлыкмы чагылып китте. — Кешеләр яшиләр бит әле шулай, — дип кабатлады ул тагын, тик бу юлы басым ясап, ниндидер кискенлек белән. — Синеңчә, сөйгәнең белән шалашта да җәннәт, дигән әби-бабайлар хаклы булмаганмыни?
— Кеше өстендә тору кеше өстендә тору инде ул! Кечкенә генә булса да үз куышың булу яхшыдыр, минемчә.
— Куышыбыз юк, дип, менә шулай аерым-аерым яшикме һаман? Бер-беребезне яратабыз бит без, Фатыйма. Нигә һаман киресен сукалыйсың?
— Димәк, куыш турында уйларга кирәк. Бу турыда беренче генә әйтүем түгел бит. Кеше өстендә торучылардан түгел, үзләре аерым яшәүчеләрдән үрнәк алырга кирәктер, Габделбәр...
— Әйтүе генә ансат. Фатир алу җиңел эш түгел шул хәзер...
— Беркем дә җиңел дими. Мәсәлән, хәзер син эшли торган шәхси предприятиедә аны гомердә дә атып булмый бит... — Фатыйма үзенең зур, коңгырт күзләрен аңа тутырып карады. Аннары ике кулы белән аның кулын тотып, үз битенә тидерде. — Бәлки, фатир алып була торган җиргә эшкә керергәдер? Кешеләр, шул фатир, фатир, дип, авыр булса да, төзелештә эшләп чиләнә, Кайсыбере хәтта дворник булып та эшли әле...
— Син дә, кулыма себерке тотып, ишегаллары себереп йөрүемне телисеңме әллә, Фатыйма?! — дип гаҗәпләнде Габделбәр. — Шофер бит мин, шофер! Дөньяда иң яраткан эшем бит бу минем! Менә шуны аңлыйсыңмы син?
— Аңлыйм мин, бик аңлыйм:. Ул шоферлар төзелешкә дә кирәктер?
— Эшләдем мин анда армиягә хәтле. Акчасы аз аның анда. Ә монда миңа андагыдан өч мәртәбә артык кереп бара, — диде Габделбәр һәм өстәл янына килеп утырды. — Аннан соң монда машинасы да үз кулымда... Төннәрен сине каршы алырга. Карале, Фатыйма, капкаларга берәр нәрсә бармы? Тамак ачты...
Фатыйма өстәл әзерләргә кереште: казылык белән ипи кисеп куйды, тиз генә кухняга чыгып, чәй җылытып алып керде. Аннары иягенә таянып, кулына куеп, ниндидер бер самимилек белән Габделбәрнең ашавын күзәтеп утырды. Егетнең менә шулай ашап утыруын карап торырга ярата иде ул. Тиз генә хәстәрләп алган шушы табын аңа гаилә, дөресрәге, булачак гаилә тормышларының кечкенә генә бер мизгелен күзалларга мөмкинлек бирә шикелле. Менә шушы мизгелләр аны үзен Габделбәрнең хатыны, шушы өстәлнең, шушы бүлмәнең хуҗабикәсе итеп тоярга хокук бирә иде сыман. Үзен арыпталып эштән кайтып кергән ире Габделбәрне ашатып утыра шикелле сизә. Рәхәт иде аңа шундый минутларда.
— Ничек булса да, башта фатир ягын җайларга кирәк, Габделбәр, — диде Фатыйма, өзелгән сөйләшүләрен дәвам итеп. — Син аны күп акча эшләп сатып атып булыр дисеңме?
— Булыр сиңа! Беләсеңме, күпме тора ул хәзер?! — диде егет, хәтта бер мәлгә ашавыннан туктап.
— Алайса моны ничек хәл итмәкче соң син? — Фатыйма туп-туры аның күзләренә карады. — Өйләнештек ди. Шуннан?
— Шуннан, шуннан... — дип, ачу белән кабатлады Габделбәр. — Утырган да шуган шуннан! — Ул, кулындагы ипи телемен өстәлгә куеп, торып басты. — Әле генә сөйләшкәннәрне яңадан башлыйбызмы? Гафу ит, кайчакта синең миңа чыгасың килми шикелле...
— Вәт җүләр! Әйттең сүз! — дип көлде Фатыйма һәм, урыныннан торып, кулы белән аның кара чәчләрен сыйпап куйды. — Синнән башка кемгә чыгыйм ди мин?! Утыр, аша! Ачуланма!
— Яшиләр бит әле... Башта берәр кешедән яшәр өчен бүлмә-фәлән алып торырбыз... Аннары күз күрер... Иә, әйт, бүлмә турында белешә башлыйммы? Синең миңа "әйе" дигән бер сүзең җитә, атна-ун көн эчендә табам мин берәр бүлмә. Иә, ничек?
— Карале, Габделбәр, — диде кинәт Фатыйма, егетенең әле генә әйткән сүзләрен ишетмәгәндәй. Аның менә хәзер бик зур яңалык әйтергә җыенганын раслаган шикелле, хәтта күзләре ниндидер серлелек белән очкынланып-янып куйды. — Берүк шатлыгыңнан идәнгә егыла күрмә! Әйтимме?
— Сузма, Фатыйма, сузма, әйтсәң әйт тизрәк! Идәнгә үк егылып китәрлек нинди яңалык икән ул?
Фатыйма, су астына чумарга җыенган кеше шикелле, бик тирән итеп сулыш атды да, ике кулы белән урындыкта утырган Габделбәрнең муеныннан кочаклап, аның колагына әкрен генә:
— Безнең бәбиебез булачак, Габделбәр! — дип пышылдады. — Кечкенә Габделбәребез булачак...
— Нәрсә, нәрсә?! — диде егет, әле генә ишеткәненә ышанырга да, ышанмаска да белмичә. — Кабатла әле, Фатыйма, тагын кабатла!
— Кечкенә генә малаебыз булачак! — диде Фатыйма, бу юлы ачык һәм шактый ук кискен итеп. — Бөтен билгеләре шулай... — дип өстәде ул аннары әкрен генә.
— Бу дөресме соң инде, ә, Фатыйма?! — диде бу яңалыктан соң бераз вакыт ни әйтергә дә белмичә сүзсез торган Габделбәр. — Бу шундый шатлык... шатлык дияргә була... Чыннан да, чалкан егылып китүең дә бар моңа...
— Әйтәм бит, билгеләре шулай... Хатын-кызлардан ишеткәнем бар...
— Сакланырга кирәк иде безгә... — дип куйды шунда Габделбәр, ни турындадыр уйлангандай. Ниндидер үкенү яисә Фатыймасын кызгану хисе ята идеме бу сүзләрдә, аңлашылмады. — Синекеләр белсә дә уңайсыз, безнекеләргә ишетелсә дә...
— Аңламадым, син бу хәбәргә шатмы, әллә мине гаепләп маташуыңмы? — диде Фатыйма, кинәт кулларын аның муеныннан алып.
— Мин шат... Шат, әлбәттә. Бигрәк ни... көтелмәгән яңалык бит... Нишләп гаеплим ди мин сине? Ничектер вакытсызрак шикелле, дим... Бәлки, дөрес тә түгелдер әле, ә, Фатыйма? Үзең әйтмешли, монда әле куыпт та юк, ә ни... бәби, дисең... Ни әйтергә дә белмәссең монда... Алай да табибларга күрен әле син, Фатыйма, күрен... Бәлки, нидер... дөрес түгелдер...
— Күрәм, бу хәбәр сөендерү түгел, пошаманга төшерде бугай сине, — диде Фатыйма, үз-үзе белән сөйләшкәндәй, уйчан гына, һәм әкрен генә елап җибәрде. — Шатланырсың дип уйлаган идем мин. Ә син...
— Мин шат... Шат, дидем бит... Синең өчен генә бит мин. Әтиең-әниең ишетсә-белсә, дим... Ярар, елама, башта табибка күрен, тикшерт... Әгәр дә дөрес икән, хәзер елап ни файда? Бүлмә мәсьәләсендә белешкәләп йөрермен... Менә шулай. Ярый, киттем мин, Фатыйма...
— Без бүген театрга барырга дип сөйләшкән идек түгелме?! — дип гаҗәпләнде кыз, күзләрен түгәрәкләндереп. — Ни булды? Кая ашыгасың шулай?
— Гафу ит, Фатыйма, мин сиңа килүгә әйтмәкче идем... Бүген бер көтелмәгән эш килеп чыкты. Бер иптәшем, машина ремонтларга килерсең, дигән иде. Бик сораган иде... Дус кеше... Бармасаң, уңайсыз...
— Кем ул? — дип сорады кинәт Габделбәрнең күз ал - дында үзгәреп калганын күреп-сизеп торган Фатыйма. — Синең дусларыңны беләм бит мин...
— Юк, монысын белмисең, — диде Габделбәр. — Белми - сең монысын. Көтә ул мине. Ярый, Фатыйма, ачуланма! Театрга бантка вакытта...
Ул саубуллашып чыгып китте. Ялганлады Габделбәр — аны бернинди дусты да көтеп тормый иде. Ул шул минутта кинәт кенә башына килгән сәбәп иде. Дөресен генә әйткәндә, бүген Фатыймасы янына килүе дә, үзара алдан сөйләшенгәнчә, театрга бару өчен иде. Г.Камал исемендәге театрга "Ай булмаса, йолдыз бар" дигән спектакльгә барасылар иде. Ләкин бер дә уйламаганда гына барысы үзгәрде дә куйды. Хәер, бер караганда, кинәт кенә дә түгел инде. Башта Фатыймасы фатир турындагы сүзләре белән күңелен тырнап куйды. Әйтерсең ул үз фатирыңның яхшы икәнлеген аңламый торган аңгыра. Ләкин кайда соң ул үз фатирың? Юк бит ул, юк! Элек тә аны алулары җиңел түгел иде. Шулай да чиратка баскан кеше берничә еллардан соң барыбер яңа фатирга ия була ала иде. Ә хәзер, элек тырыша-тырмаша коммунизм төзеп яткан ил капитализмга йөз тота башлагач, ул элеккеге чиратлар күп җирдә юкка чыкты, хәзер үз көнеңне үзең күрәсең, хәзер бар нәрсә дә акчага гына корылган. Фатир мәсьәләсендә дә шулай: фатирлы буласың килә икән — сатып ал! Ә бәяләре — ай-яй-яй! Буең җитәрлек түгел. Менә шушы хәлләргә Габделбәрнең болай да ачуы килеп нишләргә белмичә йөри иде. Мөмкинлеге булса, илне таратып, аны шушындый көнгә калдырган кешеләрне, үзе әйтмешли, тотып асар иде ул.
Ә монда сүз болай да күңелен һаман борчып килгән шул фатир турында... Кешеләр фатир алу өчен ишегаллары себерүчеләр булып та эшлиләр, янәсе. Кем әйтә диген әле шушы сүзләрне! Фатыймасы, сөеп-яратып йөргән, инде язмышын бергә бәйләргә йөргән кешесе! Кемгә әйтә бит әле! Тормышын машинадан башка күз алдына да китерә алмаган шофер кешегә, Габделбәренә! Димәк, аның өчен мин кулыма себерке тотып ишегалды себереп йөрсәм дә барыбер дип ачынып уйлап алды ул, ниндидер эчке ярсыну белән. Юк инде, Фатыймакай, булмас монысы: Габделбәр асфальт себереп, кышын кар көрәп йөрмәс!
Ул менә хәзер уйлаганын шактый ук үтемле итеп, хәтта бераз тупасрак рәвештә, икесе генә фатир турында сөйләшеп утырганда ук әйтмәкче иде дә, ярар, телен тешләп булса да, түзде инде, араларын салкынайтасы килмәде. Ә яхшы итеп әйтәсе килгән иде килүен. Әллә кем булып, мыскыл итеп утырганы өчен...
Анысы гына җитмәгән, бәби турындагы хәбәрне әйт тагын. Бу турыда уйлап та караганы булмаган вакытта, искә дә килмәгән чакта. Шуңа күрә бу көтелмәгән хәбәрне ничек кабул итәргә дә белмәде ул. Әйе, әйе, шатланырга идеме аңа, әллә уйламаганда башка килеп төшкән зур кайгы итеп кабул итәргә идеме? Югалып та калырсың, аяз көнне яшен суккандай яңгырады бит ул яңалык. Алай гына да түгел, ул, бер караганда, гәрчә бу икесенең уртак җимеше булса да, икенче яктан, нигәдер Габделбәрнең күңеле тарафыннан Фатыймасының хыянәте итеп кабул ителде бугай. Моның алай түгел икәнен дә яхшы аңлый, белә ул, ләкин, ничек кенә булмасын, күңеле аны нәкъ менә шулай итеп кабул итте. Шул мизгелдә моңарчы яратып йөргән, инде өйләнергә җыенган иң якын кешесенә күңелендә ниндидер күралмау очкыны чәчрәп киткәндәй булды. Алай булырга тиеш түгеллеген дә аңлый, ләкин нишләтәсең аны, араларыннан кара мәче йөгереп узгандай булды. Әйтерсең Фатыймасы аңа бала турындагы хәбәрне җиткермәде, ә Габделбәргә кемдер, бөтенләй башка берәү кызның — аның Фатыймасының! — аңа хыянәт итеп йөрүе турында йөзенә бәреп әйтте... Шуңа күрә кинәт әллә нәрсә булды: аның бүген, менә хәзер, Фатыймасы янында каласы килмәде...
Төнге йокысы да рәтле булмады: әллә йоклады, әллә юк шунда... Әллә нәрсәләр турында уйланып ятты.
Икенче көнне эштә дә кәефе начар иде. Күңелендә һаман Фатыймасы белән булган кичәге сөйләшүләре тынгы бирмәде...
— Алай да ни булды сиңа, Габделбәр, баттасы суга төшкән кеше шикелле син бүген, — диде Исмәгыйль, шулай шактый гына сөйләшмичә бара Торгач, авыр тынлыкны бозып. — Гаиләңдә берәр нәрсә килеп чыктымы әллә дияр идем, син өйләнмәгән...
— Күңелсезлек өйләнгәнме, юкмы дип сорап тормый шул, Исмәгыйль Габдрахманович... — Шоферның әдлә ни сөйләшәсе дә килми нде бугай, ул, үзенең уйларын бүлдергәнгә ачуы килгәндәй, ниндидер ризасызлык белән тиз генә шефына карап алды. — Аның үз эше... Көтмәгәндә килә дә тәрәзә кага ул...
Габделбәрнең бу сүзләре машинаның арткы утыргычында баручы Исмәгыйльне кызыксындырып җибәрде. "Нинди кайгы төшкән соң әле бу егет башына? — дип уйлап алды ул эченнән генә. — Әле моңарчы бервакытта да бүгенгедәй кәефсез чагы юк иде бит..."
— Әйт, ни булды? Җиңеләеп китәрсең, — диде ул, аның хәленә керергә теләгәндәй. — Шикләндереп җибәрдең син мине...
— Нәрсәсен сөйлисең аның?.. Гадәти хәл... — дип куй - ды шофер, теләр-теләмәс кенә, һәм шактый вакытка тынып калды. Күрәсең, сөйләргәме, юкмы, дип икеләнә иде. Тик бераздан гына, кемнедер гаепләгәндәй, уң кулы белән рульгә сукты да дәвам итте: — Яшәргә урының булмасын, тормышмыни бу?! Күптән өйләнергә вакыт, ә кайда торырга?
— Аңладым. Торак — проблемаларның да проблемасы шул хәзер.
— Проблема шул менә! Җитмәсә йөргән кызым авырга узган... Кая алып кайтыйм миң аны хәзер?!
— Хәлләр мөшкел икән синең, дускай, — дип башын чайкады Исмәгыйль. — Әйтәм аны, әллә ничек син бүген...
— Булырсың монда әллә ничек, — диде Габделбәр, төрпә генә, әйтерсең шушындый хәлгә җитәкчесе гаепле. — Нишләргә дә белгән юк...
— Ашыккансың бала белән. 
— Кем белгән бит аны... Көтмәгәндәрәк килеп чыкты шул.
— Ярар, кайгырма! Берәр җае чыгар әле . Җан биргәнгә — җүн бирми калмас.
— Белмим, белмим. Хәзергә җүн бирер урыны күренми шул әле, — дип көрсенде шофер. — Бантка кайгы төште, нишләргә дә белгән юк. Төшерергә кирәктер, мөгаен, ул баланы. Аны тапса, хатынны тулай торактан куып чыгарулары да бар...
Бүгенге көн Габделбәргә ай булып тоелды бугай.
* * *
Бәхетне һәр кеше үзенчә аңлыйдыр, шуңа күрә һәркем үзенчә бәхетледер. Аның ниндидер чикләре, аны фәнни билгеләү ысуллары да, чаралары да юк. Кемдер бүген ашарына кара ипие, бәрәңгесе булса, үзен чиксез бәхетле дип саный, ә кайберәүләр бәхетне зур, иркен фатирында акча кытлыгы сизмичә яшәүдә, шуның өстенә тагын шәһәрдән читтә, матур табигать кочагында заманча, башкаларныкыннан биегрәк тә, зуррак та итеп салынган коттеджы булуында, кыйммәтле чит ил машинасында йөрүдә күрә.
Хәзер "Исмагфрукт" фирмасының генераль директоры булып эшләүче Исмәгыйль Габдрахман улы Газизуллин бәхетлеләрнең шушы категориясенә керә. Ул үзен гел бәхетле кеше дип санап килде. Дөресе дә шулай. Солдат хезмәтеннән соң Казанга кайтып, кибеткә йөкче булып кына кергән иде, ниндидер биш-алты ел эчендә шәхси фирма хуҗасына әйләнде дә куйды! Әгәр дә мәгәр язмыш аны Чибәр Хатын һәм аның хуҗасы Эльза Константиновна белән очраштырмаган булса, аның тормыш сукмаклары кайсы тирәләрдә бөтерелер дә, кайларга атып чыгар иде?! Кем белә, бәлки әле һаман кибетләрдә капчык-каплар талттып йөрер иде. Моны очраклылык димичә ни дисең? Әлбәттә, Исмәгыйль уенча, монда аның ул чакта яшь, солдаттан кайткан гына булуы да, төскә-биткә чибәрлеге дә зур роль уйнады. Хатын-кызга ир-ат буларак ошадыңмы, ул сине патша итәргә әзер! Тора-бара тормыш уртасында һәм дәрәҗәле кешеләр арасында кайный башлагач, ул моның дөреслегенә кырыкмаса кырык тапкырлар инанды.
Әйе, кайчак тормыш катлаулы да, кайчак үтә гади дә булып күренә икән. Шуңа күрә аны аңлавы да авыр. Язмыш сукмаклары йөртәме анда кешене, әллә очраклылыкмы, әллә бәхетме? Әллә алар барысы да бер төенгә төйнәлгәннәрме? Моңа җавапны абруйлы исем-дәрәҗәләр йөртүче галимнәр дә белмидер.
Шундый көчле ил — СССР таркалды, тырышып-тырмашып коммунизмның соңгы этабын төзеп яткан җирдән кинәт йөз сиксән градуска борылып, ава-түнә капитализм нигезләрен салып ятабыз, хөкүмәт ниндидер реформалар белән мәшгуль, ә халык көннән-көн ярлылана бара. Болганчык суда балык тотуның җайлы һәм дә файдалы эш икәнен аңлап алган өлгерләрнең кайсысы көч куймыйча гына байлык җыярга, кайсысы күрәләтә урлау-талауга кереште. Болар барысы да күпләр мәгънәләрен дә аңлап бетермәгән "приватизация", "акционерлык җәмгыятьләре", "аукцион", "ваучер" дигән матур яңгырашлы алдагычлар белән ачыктан-ачык — законлы рәвештә, янәсе! — ил масштабында бара.
Үзгәреш җилләре Исмәгыйльне дә әйләнеп үтмәде, әлбәттә. Башта аукционга "куелган" бер зур кибетне, аннары тагын икене һәм офисы өчен бер контораны сатып алды. Юк кына бәяләргә. Андый нәрсәләрнең аукционга куелуы исә күз буяу, дөресрәге, шундый алыш-бирешләргә законлылык төсмере бирү өчен генә булды. Аларны кем сатып аласы әллә кайчан билгеле, сөйләшенеп куелган...
Монда да Эльза Константиновна булышты. Дөрес, сәүдәфинанс мәсьәләләрендә инде Исмәгыйль үзе дә күп нәрсәне, үзе әйтмешли, күп нәмәстәкәйне (алар авылында шулай сөйләшәләр иде), иң мөһиме — илнең кайсы сукмакка борылуын ачык аңлап алган иде. Инде ул читтән торып Казан финанс -икътисади институтын да тәмамлады. Анда да шул Эльза Константиновна киңәше һәм булышлыгы белән керде ул. Шунысы кызык: хәтта имтихан биреп тормыйча студент булып китте! Күрәсең, һәр җирдә сүзе үтә торган бу хатын мәсьәләне тиешле кеше белән үзе хәл иткән. Уж аңа бер очрашуларында:
— Сиңа бу институтны, һичшиксез, тәмамларга кирәк, Исмәгыйль! Әйдә, быел читтән торып булса да укырга кер! — дип, кире каккысыз итеп әйткән иде.
Керде, укыды. Бер кергәч, кеше көлдерәсе килмәде — тырышты. Менә инде ул бер ел чамасы югары белемле гендиректор! Заманча җиһазланган үз офисы, өч зур кибете бар. Алар кайчандыр дәүләтнекеләр иде.
Кыскасы, матди яктан Исмәгыйльне дөньяда бәхетле кешеләрнең бәхетлесе дияргә була. Дүрт бүлмәле фатиры, Боровое Матюшинода дача-коттеджы бар, яраткан хатыны янында. Дөрес, хатыны Людмила рус милләтеннән. Яшелчә базасында бухгалтер булып эшли иде, шунда таныштылар. Хәзер ул үз фирмаларының баш бухгалтеры. Чын мәгънәсендә бу гаиләгә зур хәрефтән Бәхет, юләр дип әйтү өчен ни кирәк тә ни җитми тагын?! Юк шул, тормыш дигән нәрсәне юкка гына катлаулы димиләр, анда һәрьяктан да бәхетле булган кеше юктыр, булырга мөмкин дә түгелдер, чөнки, галәм чиксез булган кебек, кешенең ихтыяҗлары да иксез-чиксез бит аның. Бар, канәгатьләндереп кара син аны!
Ә менә бу гаиләгә бәхет дигән нәрсәнең иң гадие, ләкин үзләрен бик бәхетсез дип санаган бик күп гаиләләрдә дә була торганы җитенкерәми: Ходай аларны баладан мәхрүм иткән иде. Ә баласыз ана — чәчәк атмаган гөл яисә чәчәк атып та җимеш бирмәгән агач инде ул. Ата кеше дә үзен шул хәлдә сизәдер. Ә бала кирәк иде, икесе дә көтәләр иде аны. Өйләнешеп бергә яши башлауларына да дүрт елдан артып китте, ләкин өзелеп көткән йөрәк парәләре юк та юк. Баштарак өметләрен өзмәделәр әле — көттеләр. Бер ел, ике ел өметләнделәр. Шуннан соң икесе дә табибларга күренде, шунда Людмиланың бала тудырырга сәләтсез булуы ачыкланды. Нишләтәсең: "Балагыз булмаячак", — дип кистереп, күзгә карап әйттеләр. Әлбәттә, икесе өчен дә үзәк өзгеч карар иде бу. Юкса хатынының нәселләрендә булмаган нәрсә. Табиблар ниндидер өмет чаткысы калдырган булсалар бер хәл: бернинди акча да кызганмыйча, хәтта бу өлкәдә иң абруйлы саналган теләсә нинди чит ил клиникаларында да дәваланып карар иде. Юк шул, юк, булмый, дип күзләренә бәреп әйттеләр.
Шулай итеп, бөтен яктан да бәхетле буласы Исмәгыйль белән Людмила һәр ата-ана кичерергә тиешле шул зур бәхеттән мәхрүмнәр иде. Бөтен яктан мул булган шушы тормышларында да иң бәхетсез кешеләр иде алар. Үзара яратышалар, тату яшиләр, ләкин аларны тагын да якынайта, тагын да сөйкемлеләндерә, тагын да ныграк бәйләп тора торган уртак җепләре юк. Иркен, җиһазландырылган өйләрендә бала тавышы ишетелми... Ләкин кеше бар нәрсәгә дә күнегә, язмышы белән килешергә — килешми нишли аласың?! — мәҗбүр була. Бу гаилә дә буйсынды үз язмышына. Бала турында, гомумән, бала-чага турында сөйләшү түгел, хәтта ялгыш та искә алмаска тырыштылар. Хәтта "Бәлки, бер баланы балалар йортыннан алып тәрбияләргәдер?" дигән уйны да һәр икесе үз күңелләрендә генә йөрттеләр, бер-берсе белән уртаклашырга кыймадылар, бу ал арның даими рәвештә сызлап аптыраткан йөрәк яраларына тоз сибү дип санадылар. Бу мәсьәләдә онытылып яшәргә тырыштылар.
Габделбәрнең йөргән кызы, дөресрәге, аның балага узуы турындагы хәбәре Исмәгыйль күңелендә бала хакындагы бу четерекле, үзләре өчен бик тә йөрәк өзгеч мәсьәләне бөтен ачысы, бөтен барлыгы белән күңелендә яңартып, ничәнче мәртәбә исенә төшереп, үзәге өзелеп, йөрәге әрнеп куйды. Әйтерсең йөрәгенә пычак белән кадап, юк, кадап кына түгел, ә айкап, боргалап алды.
Бу хәбәргә күңелендә туган иң беренче җавап көнләшү хисе иде. "Бар бит дөньяда бәхетле кешеләр! — диде ул, яралы күңелен тынычландырырга теләгәндәй. — Кызык бу тормыш дигән нәмәстә: кайбер кеше бәхетсез килеш бәхетле, кайберләре бәхетле килеш бәхетсез... — Бу очракта Исмәгыйль "кайберләре" дигәндә хатыны белән үзләрен истә тота иде. — Бу егетнең өйләнешеп яши башлар өчен безнең кухня хәтле бүлмәсе дә юк, ә өйләнмәс борын балалы булырга торалар! Бала — бәхетнең иң зурысы бит. Ә ул ишелеп төшәргә торган шул зур бәхетеннән баш тартмакчы: төшерергә кирәк булыр, имеш. Җүләр, тилебәрән орлыгы ашаган нәмәстә..." Тик Исмәгыйль бу уйларын Габделбәргә әйтмәде. Кешегә үз фикерен шундый кискен рәвештә җиткерергә ни хакы бар? Тора-бара үзләре уртак бер карарга килерләр, аңлашырлар. Ала рның үз эшләре ич бу.
Тик шулай да бу турыда атна буе уйланып, дөресрәге, көнләшеп йөри торгач, күңелендә әллә ниткән ымсындыручы, өметле бернәрсә чагылып киткәндәй булды. Башта әле ул шушы уй-чаткының ни рәвешлерәк икәнен чамалый да, ачык итеп күз алдына китерә дә алмый торды, чөнки ул уй "Ә бәлки..." рәвешендә, бары тик менә шушы сүз калыбына сыеп кына, анда да яшен яшьнәгәндәй бик тиз генә ялтырап китте, Ә шушы ике сүз артында нинди уй-фикер ятканын, әле ул үзе дә ачыклап җиткермәгән иде шикелле. Әллә инде күңелендә ачыклап куйса да, аның бөтен мәгънәсен, бөтен тирәнлеген үз-үзеннән дә яшереп маташуымы? Ничек кенә булмасын, "Ә бәлки...." дигән бу сүз аның күңелен торган саен ачыграк били барды, хәтта ул бераздан, ниндидер бер өмет рәвешенә кереп, баш миенең күзәнәкләренә үк урнашты. "Ә нигә тора-торып күзгә күренергә торган баланы харап итәргә?! — дип фикер йөртте ул. — Табиблар беренче батаны төшерергә дә кушмый бугай бит әле. Аннан соң хатынкызның кайберсе бала табарга сәләтсез булып кала, диләр. Болай эшләгәндә, бу яктан кызга да куркыныч нәмәстә юк. Алар яшьләр, әллә ничә бәбиләре булыр..."
Инде Исмәгыйльнең "болай эшләгәндә" дигән сүзләре артында авыр уйлану, фикер каршылыкларыннан соң күңелендә туган ниндидер төгәл уй ята шикелле иде. Өмет рәвешенә кергән уй иде бу. Ләкин ул кинәт кенә юкка да чыккалады, кисәк-кисәк күңелен: "Бәлки, кызының балага узуы дөрес тә түгелдер әде?" — дигән шик биләп алгалады. Ачыкларга кирәк иде дә, тик бу араларда Габделбәр дә сүз кузгатмый, үзе һаман балтасы суга төшкән кешедәй йөрүен дәвам итә. Әллә нәрсә булды егеткә: шатланып-очынып йөрисе урынга, көн саен үз-үзенә бикләнә бара, бөтенләй аз сүзлеләнде, үзең сүз башламасаң, көннәр буе авызын ачып берни әйтмәс. Исмәгыйль аның бу халәтен фатир мәсьәләсендә уйлана торгандыр дип юрады. Чыннан да, уйланырлык бит хәзерге хәле:; өйләнергә кирәк, ә фатир юк!.. "Әгәр дә мәгәр бу эш мин уйлаганча барып чыкса, аларга фатир мәсьәләсен чишәргә ярдәм итәр идем, — дип уйлый Исмәгыйль. — Хәтта җиң сызганып ярдәм итәр идем. Акчасыннан да тормыйм! Тик минемчә генә барып чыксын..." Тик уен тормышка ашырырга керешкәнче, Габделбәрдән кызның балага узу-узмавын ачыкларга кирәк иде.
Шуңа күрә беркөнне ул бу турыда үзе сүз башлады. Боровое Матюшинодан, дачасыннан кайтып килешләре иде. Юл шактый озын, көн кояшлы, матур, кәефе дә яхшы иде — әле кичә генә Молдова вәкиле белән кибетләренә шактый гына юнь бәягә берничә тонна йөзем китертү турында килешү төзеделәр. Ә ул исә шактый зур керем вәгъдә итә иде,
— Иә, мәхәббәт фронтында хәлләр ничек, Габделбәр? — диде ул, шаярулы тон белән. — Малай "әти" дип тибенмиме соң әле? Әллә кызың алдаган гынамы? Кайчак алар, кияүгә чыгасылары килеп, әллә нинди нәмәстәкәйләр уйлап чыгарырга да мөмкин!
Егетнең бу темага бер дә сөйләшәсе килми иде бугай, хуҗасы әйткәннәрне ишетмәгәндәй, бераз дәшмичә генә барды. Тик аннан соң гына, чыраен сытып:
— Алдамаган шул... Табиб та раслаган, — дип куйды . — Мәхәббәт фронтындагы хәлләр көннән-көн катлаулана бара әле монда, Исмәгыйль Габдрахманович. Мин, иртә әле балага, дим, ә ул шатлыгыннан күбәләктәй очынып йөри, табам, ди. Әйткәнне исенә дә аласы килми. Тавыш-гауга, кыскасы, сугыш кырындагы шикелле — туплар шартлый... — Габделбәр ачыну белән кулын селтәде. — Бер караганда, шатлык та кебек, икенче яктан — вакыты ул түгел,..
Шактый гына сөйләшмичә бардылар: икесе дә үз уйларына чумган иде. Габделбәр Фатыймасы белән кичәге очрашуларын исенә төшерде. Араларында күңелсез сөйләшү булып алды...
Ул килеп керүгә, Фатыйма лотерея билетына миллионнар откан кешедәй йөгереп килде дә, аның күкрәгенә башын куеп:
— Малаебыз булачак безнең, Габделбәр! Доктор әйтте! — диде. Күзләрендә шатлык нурлары балкый. Шушы хәбәрне раслап куйганнан соң гына, исенә килгәндәй, сүзен дәвам итте. — Нишләп атна буе күренмәдең?! Исәнме! Исәнләшергә дә онытып торам...
— Котлыйм, Фатыйма. Димәк, дөрес булып чыкты?
— Нишләп күренмәдең, Габделбәр? — дип кабатлап сорады Фатыйма. — Әллә нәрсәләр уйлап бетердем... Әллә бала турындагы сүздән курыктымы икән, мин әйтәм...
— Бигрәк инде син... Нишләп куркыйм ди мин ул хәбәрдән? Гаҗәп, күпме йөреп тә мине һаман белеп бетерә алмадыңмы әле?! — диде егет, үпкәләгән сыман иреннәрен турсайтып. — Их син!.. Вакыт булмады, шуңа килә алмадым. Мин шат, бик шат, Фатыйма. Тик менә нәрсә...
— Нәрсә? — Дим бүлдерде аны Фатыйма, кинәт аның тавышында ниндидер икеләнү сиземләп. — Берәр нәрсә булмагандыр бит?
— Юк, юк, берни булмады, борчылма, — диде егет, аны тынычландырырга ашыгып. — Барысы да әйбәт, яхшы... — Габделбәр, әйтәсе килгән сүзен ничек йомшаграк итеп җиткерергә дип уйлап, туктап калды. — Бала табарга иртәрәк түгел микән дип әйтмәкче идем...
— Моны ничек аңларга, Габделбәр?! — дип гаҗәпләнде Фатыйма, аның кочагыннан чыгып. — Син, булачак әти кеше, фикереңне ачык итеп әйтә аласыңмы? Ә?
— Беренчедән, Фатыйма, әлегә син — ана, мин әти кеше булмаган. Тумаган тайның билен сындырма! Икенчедән, мин бик ачык һәм аңлаешлы итеп әйттем: яшәр урыныбыз да юк килеш бата табарга иртәрәк әле! — Ул, Фатыйманың гаҗәпләнүдән түгәрәкләнеп, зур булып ачылган күзләрен, балавыз сыгарга җыенган иреннәрен күреп, өстәп куярга ашыкты: — Аңла, Фатыйма, бу сүзләрне әйтү җиңел түгел. Моны фәкать синең турында кайгыртып кына әйтүем... — Габделбәр, бу сүзләрнең ничек тәэсир итүен чамаларга теләгәндәй, Фатыйманың күзләренә карады, аннары аның ике кулын да күкрәгенә кысты. — Беренчедән, балага узуыңны сизсәләр, әтиәниең күзеңне дә ачырмас... Туган-тумачаларың тагын... Авылдашларың... Икенчедән, синең турында кайгыртуым бу, Фатыйма! Бала табам дип, саулыгыңны какшатуың бар... Өлгерербез... тормыш башлана гына ич әле...
— "Беренчедән", "икенчедән", "икенчедән", "беренчедән", — дип кабатлады Фатыйма аны үчекләп һәм кулларын аның кулларыннан тартып алды. — Кайгыртуың өчен рәхмәт инде. Димәк, баланы төшерергә кушасың? Дөрес аңладыммы мин сине?
— Нишләп... нишләп шулай тупас итеп сөйләшәсең син, Фатыйма? Мин сиңа берни дә кушмыйм... Киңәшәбез генә ич без, — диде Габделбәр, уңайсызлана төшеп. — Киңәш тотабыз... Синнән... бездән кеше көләрлек булмасын... Бары шуд гына.
— Шундый акыллы киңәшең өчен зур рәхмәт сиңа, — дип кырт кына борылды да караватына капланды һәм шунда ук сулкылдап елап та җибәрде. — Мин сине бөтен җаным белән яратып... үз күреп... Ә син мине яратмыйсың икән... Болай, үзеңнекен алырга гына йөрисең икән... 
Габделбәрнең Фатыймасы белән сөйләшүе менә шулай күңелсез тәмамланды. Ул аны хәзер яңадан күңеленнән кичереп алды да кәефе тагын төште. "Ике ел йөреп бервакытта да сүзгә килгәнебез юк иде. шушы бала мәсьәләсе калкып чыгуга, әйтерсең арабыздан кара мәче узып китте, — дип уйлады ул эченнән. — Тизрәк бүлмә-фәлән табарга да өйләнергә кирәк! Ямьсез хәбәрләр тарала башлаганчы, бергә укмашу хәерле. Чыннан да, нишләп югалтырга ди ул күзгә күренергә торган баланы? Әйткәч тә, Фатыйма гаебе генә түгел бит бу. Үз бәхете белән тусын!"
Исмәгыйльнең исә үз уйлары. Шушы көннәрдә башында туып өлгергән фикерен бу егеткә ничегрәк җиткерү турында уйланып бара. Четерекле мәсьәлә бит, монда бик оста дипломат булу кирәк. Дөрес, әлегә ул үз уй-ниятләре хакында Людмиласы белән сөйләшмәгән, мәсьәлә бит хатынына да кагыла. Хәтта катлаулырак та бугай әле, чөнки бу — Людмиласының авырткан җиренә кагылу, ярасына тоз сату. Шуңа күрә хатынының йөрәк ярасын төзәтерлек, һич тә булмаса, ниндидер шифасы булырлык итеп, авырттырмыйча кагылырга кирәк. Мәсьәлә уңай чишелеш ягына таба борылмыйча торып, аның беләң бу турыда сөйләшү мөмкин түгел. Кирәк тә түгел!
Сөйләшү башта Габделбәр белән булырга тиеш — элек аны күндерергә кирәк. Ә Фатыймасы белән ул, бары тик ул гына сөйләшергә тиеш. Кызның авырга узуы расланган. Монысы бик яхшы. Габделбәр аның бала табарга җыенуына каршы. Монысы да бик яхшы. Каршы булмас иде — торыр җирләре юк. Монысы үтә дә яхшы. Бәлки, үз уен тормышка ашыру юлында нәкъ менә монысы хәлиткеч нәмәстәкәйдер. Сөйгәнең белән бер түбә астында яшәү хакына кайбер югалту-корбаннарга бармыйча булдыра алмаслар...
Ләкин сөйләшүне ничегрәк башлап җибәрергә соң? Шикшөбһә тудырмыйча гына шушы юлның бердәнбер икәнен ничегрәк төшендерергә?
"Габделбәр үзе, иртә әле безгә бала, дип әйтә әйтүен, — дип, эчке канәгатьлек белән уйлап алды Исмәгыйль. — Мөгаен, башта шушы фикерен якларга кирәктер. Шул ук вакытта бала төшерүнең — бигрәк тә беренчесен! — хатын-кыз өчен зарарлы икәнен дә аңына сеңдерергә кирәктер".
Ниһаять, шушы уй-фикерләре алда торган авыр сөйләшү өчен беренче, дәкин дәлилле шарт тудыргандай тоелды.
— Аңлыйм мин сине, Габделбәр, яхшы аңлыйм, — дип башлады ул сүзен, үз-үзе белән сөйләшкәндәй әкрен генә. — Өйләнешеп, бер-берең белән сөешеп яшәр өчен урыныгыз да юк. Бала туарга тора. Шактый четерекле синең хәл. Җитмәсә, тиз генә өйләнешмәсәгез, кызың турында яман сүзләр дә таралып өлгерергә мөмкин... Бер теленә кердеңме, безнең халык өзми дә куймый бит ул! Авыр синең хәл, авыр... — Исмәгыйль, әле генә әйткәннәрнең егет күңеленә барып җитүен көткәндәй, беразга тынып калды. — Ярдәм кулы да сузасы килә сиңа... — Ул, үз уйларына чумган кеше сыман, авыр гына көрсенеп алды да тагын сүзсез калды. Бу юлы шактый вакыт сөйләшмичә барды. Әйтерсең башлаган сүзен дә, янында Габделбәр утыруын да онытты. Сүзен, уйларыннан айнып киткәндәй, бераздан гына дәвам итте. — Тик мөмкинчелек юк... Аннан соң син миндә нибары ярты ел гына эшлисең. Ә кешене белү өчен бер пот тоз ашарга кирәк, дигән безнең бабайлар...
— Мин нәрсә, начар эшлимме, Исмәгыйль Габдрахманович? — дип бүлдерде аны Габделбәр. — Әгәр булыша алсагыз, мин көнен дә, төнен дә...
— Ышанам мин, ышанам. Начар эшлисең дип әйтә ал - мыйм, молодец, тырышасың. Мөмкинлек юк бит, мөмкинлек. Фатир зур проблема ул хәзер. — Син шуны аңлыйсыңмы соң, егет, дигән шикелле Исмәгыйль Габделбәргә карап атды. Иөзе караңгы иде. — Ләкин дөньяда хәл итеп булмаган нәмәстәкәй юк. Теләк булганда, әлбәттә...
— Теләк, теләк, — дип кабатлады Габделбәр. — Тедәк белән генә эш майтарып булса икән, Исмәгыйль Габдрахманович. Дәрт бар, дәрман юк дигән шикелле, хәзер ул теләк дигән нәрсәдән бигрәк кыштырдый торганы кирәк. Алдан акча йөри торган замана бит хәзер! Аның белән теләсә нинди теләкне дә тормышка ашырып була.
— Дөрес, заманы шундый. Ләкин теләк булмаса, анысы да күктән төшми ич аның...
— Акчасы булуын теләмәгән кеше юктыр дөньяда. Ләкин аңа карап кына керми шул ул. Менә шунысы начар.
— Әлбәттә! — диде Исмәгыйль, тик аңлашылмады : "әл - бәттәге акча теләмәгән кеше юктыр дигәннеме, әллә аңа карап кына керми дигәнне раславы идеме? — Теләк кенә аз, әлбәттә. Ярар, монысы аңлашыла инде аның. Син хәзер бүлмә-фәлән эзләп йөрисеңме соң?
— Берничә җирдә булдым инде. Әй кыйммәт тә сорыйлар, Исмәгыйль Габдрахманович! Юк кына бүлмәләр дә ат бәясе тора. Әяе кайберсенең кешечә яшәрлеге дә юк.
— Шулайдыр, шулайдыр, — дип раслап куйды Исмәгыйль. — Ихтыяҗ зур, шуңа каералар бәяне. Ләкин сезгә вакытлы торак түгел, ә үз куышыгыз кирәк, Габделбәр. Үз куышыгыз!
— Әллә сез минем кыз белән сүз куештыгыз инде?! — дип көлде Габделбәр. — Ул да, үз куышыбыз кирәк, дип, колак итен ашый...
— Дөрес әйтә ул . Кеше почмагында яшәгәнче, кечкенә булса да үз почмагың яхшы, — диде Исмәгыйль һәм эченнән генә сүзне һаман төп мәсьәләгә юнәлтә алмавына үз-үзен ачуланып куйды. — Хатын-кыз хаклы ул. Менә син, хәзергә бала кирәкми, әле иртәрәк дисең, ә кызың... ни исемле дисең әле аны? Фатыймамы? Баланы югалтасы килмәве белән дә хаклы бит. Юк, юк, мин сине дә аңлыйм, син дә хаклы. Ләкин докторлар беренче баланы төшерергә кушмый. Аннан соң бала булмаска мөмкин. Шуңа күрә табарга кирәк аны, табарга! Аннары киләчәктә аны баласызлыктан саклап калу өчен генә булса да табарга кирәк. Табалар бит шулай... Япь-яшь кенә кызлар таба... Аннары калдырып чыгалар... — Исмәгыйль Габделбәргә карап алды. Тыңлыймы, янәсе. Тыңласа, әйткәннәрне ничек кабул итә? — Бала җанын да кыймыйлар, үзләре дә сау-сәламәт, тора-бара, әйтик, тормышлары җайланып киткәч, теләгән чакта бала табарга да сәләтле булып калалар. Менә дигән вариант!..
— Димәк, хатын баласын табып, шунда калдырып чыксын?! Шулаймы, Исмәгыйль Габдрахманович?
— Мин, шулай эшлиләр, дидем. Ә менә әлегә син теләмәгән ул балагыз мәсьәләсендә — әгәр дә ул исән-сау туса, әлбәттә! — башкачарак эшләп булыр иде... Әгәр дә шулай эшләсәң, сезнең ике бүлмәле фатирга хуҗа булу мөмкинлегегез бар барын... Хәлегезгә кереп, фатир ягын үз өстемә элй алам...
— Минем башка барып җитмәде әле бу нәрсә. Тел төбегезне аңлый алмыйм. Ничек фатирлы була алабыз соң без, ә, Исмәгыйль Габдрахманович?
— Моның нәрсәсен аңламыйсың инде?! — дип гаҗәпләнгән булды Исмәгыйль. — Фатыймаң баланы таба да безгә, минем хатынга бирә... Аңлашыламы? Бала тудыру йортында калдырып чыкканчы, ул бала мәрхәмәтле, ышанычлы кулга эләгә... Балалар йортларында каңгырып йөрми. Әгәр дә мәгәр хатыныңны менә шуңа күндерә алсаң, бер ай дигәндә, ике бүлмәле фатирга керәсез дә утырасыз!..
— Чынмы? — дип, бөтен йөзе белән балкыды Габделбәр. — Чынлап та үз куышыбыз булачакмы, Исмәгыйль Г абдрахманович?!
— Әйттем бит: хатыныңны күндерә атсаң, птупты ай эчендә өйләнешеп, шунда яши башлыйсыз. — Ул бераз тынып калды да һәр сүзенә басым ясап дәвам итте: — Тик туачак бала безнеке булырга тиеш! Бу кадәресе аңлашылгандыр дип уйлыйм.
— Соң... әлбәттә инде, — диде Габделбәр һәм кинәт кенә сагаеп калгандай булды. — Ә, ни... хатынны күндереп булырмы икән соң бу эшкә?
— Күндерә алмыйсың икән, күндермисең генә... Анысы синең эш. Мин сиңа фатир мәсьәләсен чишәргә ярдәм итәргә телим. Шуның иң кулай, иң ансат, иң очсыз — синең өчен! — юлын тәкъдим итәм. Теләмәсәң, ирексезләмим ич мин сине...
— Көтелмәгәндә генә булды бу тәкъдим. Уйларга кирәк монда, Исмәгыйль Габдрахманович, — дип мыгырданды Габделбәр. — Бөтенләй көтелмәгән хәбәр. Фатыймага ничегрәк әйтергә дә белмәссең моны...
— Уйла әйдә, уйла! Әгәр шундый гарантия бирә атсагыз — әйтерсең. Шундук сезгә фатир хәстәренә керешәм. Ул минем кесәдә йөрми, аны табасы бар әле...
* * *
Катлаулы да инде бу тормыш дигән нәрсә. "Ул бер алдын, бер артын күрсәтә" дип, тикмәгә генә әйтмиләр, күрәсең. Чыны шулай.
Трамвай йөртүченең Достоевский тукталышы" дигән тавышы Фатыйманы уйларыннан арындырып җибәрде, һәм ул, ашыга-ашыга, вагоннан төште. Тормыш турындагы уйлары да шунда өзелгәндәй булды. Юк, өзелмәгән икән. Соңгы көннәрдә башына әллә ниткән уйлар килә. Башта күңелен балага узу шатлыгы биләп алды. Белмим, нигә шатлангандыр ул бу хәлгә? Булачак баланың әтисе, сөйгән егете Габделбәр белән әлегә бер түбә астында яшәмиләр ләбаса! Әйе, никахлы түгел ич әле ул, Шуңа күрә бу хәл нинди шатлык булсын ди, җүләр?! Киресенчә, ирсез килеш корсак күтәрү безнең халыкта элек-электән зур гөнаһ саналган, юньсезлек, оятсызлык билгесе дип йөртелгән. Менә корсагың күз карашы төшәрлек булып түгәрәкләнә башлагач, үзең дә сизәрсең әле моны. Җир ярылса, җир тишегенә керердәй чакларың булыр. Тиле сыман юкка сөенеп йөрмә! Кешекара сизгәнче, тизрәк кияүгә чыгуыңны кара! Җан биргәнгә җүнен бирер, тора-бара барысы да җайланыр. Габделбәрең гарип-гораба түгел, таза-сау гына эшләп йөри. Яшьләргә беркем дә патша сарайлары әзерләп куймый. Аңа карап тормыш туктап тормый: өйләнешәләр, балалары туа, аңа карап урамда яшәүче юк — җаен табалар. Сезнең башка гына төшкән хәл түгел, торак мәсьәләсе шәһәрдә гомерлек проблема инде ул, Өйләнешик дип торганда, чыгып калуыңны бел!
Көненә Фатыйманың башына кырыкмаса кырык төрле уй киләдер, валлаһи. Җитмәсә берсеннән-берсе каршылыклы үзләре! Юк, уйлар каршылыклы түгел, ул үзе кинәт берничә Фатыймага әйләнеп калды бугай. Шуларның фикерләре төрле: берсе болай дисә, икенчесе алай түгел, ди, берсе нәрсәгәдер сөенсә, икенчесе көенә, шуңа сәбәпләр эзли, җанын тырный, булган шатлыгын да көенечкә әйләндерергә тырыша. Фатыймаларның берсе, үкенечле үткәннәрне хәтерләтеп, болай да борчулы йөрәген чәнчеп-чәнчеп алырга маташа. "Кыз бала үзенең сафлыгын кияүгә чыкканчы сакларга тиеш! — дип, акыл өйрәтергә ярата монысы. — Бу ерак әби-бабаларыбыздан килгән, татар кызларына бала чактан ук сеңдерелә торган борынгы гадәт. Ә син аны боздың. Саклый алмадың син... Ашыктың! Йомшаклык күрсәттең..."
Хәзер нишләтәсең инде аны? Күрсәтте шул, йомшаклык күрсәтте. Ләкин үкенсәң-үкенмәсәң дә ул узган мизгелне кире кайтарып булмый ич. Үкенеп ни файда? Әйткәч тә, чит-ят кеше урламаган лабаса ул мизгелне! Сөеп-яратып йөргән кешесенә бүләк ителгән...
"Бу синең үз-үзеңне акларга тырышуың, — дип көлде Фатыймаларның әлеге усалы. — Сөеп-яратып йөргән кешегә, имеш! Сөеп-яратып йөргән кеше булгач, балага узуыңны белгәч, ник сөенмәде, ник шатланмады соң ул?! Ә? Ник дәшмисең? Көтелмәгән хәбәр булганга каушап калды дисеңме? Әйдә, шулай диген инде, шулай диген. Көтелмәгән хәбәр, имеш! Нәрсә, хатын-кыз белән йоклап йөргәч ни буласын белмәгәнмени ул?! Үзе белмәсә, син үзең әйтергә тиеш идең түгелме аңа?"
Бер караганда, дөрес сукалый — чыны шулай. Хатынкыз һәрвакыт итәген җыеп йөрергә тиеш. Бу эш кавышкач та качмый, һәрнәрсәнең үз вакыты була.
Хәзер әнә Габделбәр дә үзгәреп китте шикелле. Юк, качып йөрми йөрүен, алай да сирәгрәк күренә башлады. Әллә шулай тоела гынамы? Хәер, аны да гаепләп булмый — эш кешесе. Алай гына да түгел, кеше кешесе, хуҗасы җибәрмәгәнгә, шактый соңарган көннәре бар.
Карале, озын гомерле булыр, әнә тулай торак янында басып тора түгелме? Аны көтүедер. Фатыйма чаттан борылуга, аңа таба килә башлады. Авызы колагына җиткән, сөенечле хәбәре булганга охшый.
— Исәнме, Фатыйма! — дип елмайды ул.
— Сәлам, Габделбәр! Нигә балкыйсың бу хәтле? — диде Фатыйма, күрешеп. — Шатлыгы эченә сыймаган кеше кебек син бүген.
— Мин гел шулай ич, Фатыйма. Бүген генәмени? Нигә кара көеп, кайгырып йөрергә? Муеннан бурычка баткан юк бит әлегә!
Алар, сөйләшә-сөйләшә, Фатыймалар бүлмәсенә керделәр. Иптәш кызлары өйдә юк: бүген ял көне, кайсы кая таралышып беткән. Фатыйма сумкасыннан әле генә базардан алган ит һәм яшелчәләрен суыткычка алып куйды да кухняга чәй куярга чыгып китте. 
— Иә, дөньяда ниләр бар, Габделбәр? — дип, ишектән керде ул бераздан һәм табын әзерләргә кереште. — Эшләп йөрисеңме?
— Дөньяда үзгәрешләр юк, таң ата да кич була, — дип көлде егет. — Эшли-эшли вакыт үткәне сизелми дә. Ә мин һаман буйдак булып йөрим! Кайберәүләр буйдак егеткә ничек авыр икәнең аңларга теләми...
— Ах аларны! Шелтә белдерергә кирәк аларга! Аңларлык итеп! — дип көлде Фатыйма.
— Кешене шелтә белән генә җиңеп буламыни?! Кырыс заман бит хәзер. Колакларын борырга кирәк дисәң, бер хәл... — Габделбәр кызның колагыннан тартты. — Менә шулай итеп.
— Карале, авырттырасың ич, җүләр. Җибәр!
Шулай сөйләшә-сөйләшә капкалап алдылар.
— Ничек анда малай, үсәме? — дип елмаеп сорады Габделбәр, табын җыеп маташкан Фатыймасының корсагына башын куярга тырышып. — Беләсеңме нәрсә... Табарга кирәк булыр аны. һичшиксез, табарга!..
— Аңламассың сине. Шушы көннәрдә генә, бала иртәрәк әле безгә, дидең, ә бүген киресен сөйлисең...
— Мин хәзер дә, иртәрәк, дим. Ләкин ни... беренче бала - ны төшерергә ярамый икән. Бала булмый ди аннары... Димәк, табарга кирәк... — Габделбәр инде, иң мөһимен ничек әйтергә соң дигәндәй, уйланып, туктап калды, тирән итеп кенә сулап куйды. — Аннары больницада калдырырга да була... Әгәр теләмәсәң, дим... Ни бит... Шулай эшлиләр бит...
— Ни сөйләвең бу, Габделбәр?! — диде Фатыйма, гаҗәпләнүдән коңгырт күзләрен түгәрәкләндереп. — Ничек калдырырга?! Нигә катдырырга?! Үз балаңнымы?! Өйләнмәс борын акылдан язасыңмы әллә син?!
— Туктале син, тукта, Фатыйма. Син үзең әллә нишләдең соңгы вакытларда. Сүз әйтергә ярамый, кабынырга гына торасың. Башта төшенеп җитәргә кирәк... тыңларга... Әйтеп бетермәдем бит әле мин...
— Әйткәнең дә җиткән Артыгы белән аңлашылды. Син мине яратмыйсың икән... Иә, нәрсә әйтмәкче идең тагын?
— Тик ни... аңларга тырыш син мине, Фатыйма! һәм бүлдермә... әйтеп бетергәнче... — Габделбәр тирән итеп сулыш алды да муенын буып торган шикелле тоелган күлмәк изүе төймәсен чишеп җибәрде. — Беренчедән, сөймәсәм, яратмас ам, синең белән йөрмәс идем. Икенчедән, икенчедән дә яратам мин сине, Өченчедән, минем синең саулыгың турында кайгыртуым. Дүртенчедән, без ике бүлмәле үз фатирыбызның хуҗасы булырга җыенабыз, Фатыйма! Ишетәсеңме? Ике бүлмәле! Син әйтмешли, үз куышыбыз булачак безнең, Фатыйма! Тик ни... бала тугач... исән-сау туса дип әйтүем... аның өчен баланы бирергә кирәк... Төшергәнче шулай яхшырак булыр бит...
— Нәрсә-ә?! Батаңны фатирга алыштырыргамы?! Мондый уй ничек башыңа килде синең, ә?! Бар, чыгып кит! Күземә күренәсе булма! — Фатыйма сулкылдап елый ук башлады. — Иң якын кешемә санап йөрим бит шуны!..
— Туктале, Фатыйма, тукта! Аптыкма, кызма! Син аңлап җиткермәдең, ахры, сүз үз фатирыбыз турында бара ич, җүләр булмасаң... Ике бүлмәле турында! Күктән төшәргә торган бүләк бит бу! Уйлап кара, башка мондый мөмкинлек беркайчан да булмаячак! Үзе кулга керергә торган бәхет...
— Бар, чыгып кит! — дип, Фатыйма Габделбәрне ишеккә таба төрткәли үк башлады. — Бәхетең дө кирәкми, үзең дә! Баланы сатып алган бәхет кирәкми миңа. Бар, башка күземә дә күренәсе булма!
Хәзер сүзне дәвам итәргә тырышу ахмаклык иде, шуңа күрә Габделбәр үзе дә чыгып китү ягын карады. Алай гына да түгел, бу сүзне башлавына да үкенде, Фатыймасының ни әйтерен, бала мәсьәләсендәге фикерен белә иде ич инде югыйсә. Белә торып бит, белә торып...
"Юк, бик начар килеп чыкты бу, — дип уйлады ул. — Бер караганда, дөрес тә әйтә: чыннан да, бала сатып аттан шикелле була шул фатирны. Менә хәзер, белмим, ничек җайларга аны? Әллә нишләде бу тормыш дигәне. Бата турында беренче сүз чыкканнан бирле тынычлык юк! Ә бит үзем уйлаганча гына башкарып-юллап чыгарга иде бу эшне! Беренчедән, тавыш та купмый, ара да бозылмый иде. Икенчедән, шушы айда ук фатирлы да була идек. Җүләр мин, валлаһи, жүләр!.."
Чыннан да, Габделбәр нык ялгышты! Югыйсә Фатыймасын борчуга салмыйча, үзе уйлап йөргәнчә генә эшләсә ни була иде? Хуҗа Насретдин шикелле. Ул бер патшаның ишәген укырга өйрәтергә алынган ич, аптырап тормаган. Ун ел эчендә әллә патша, әллә ишәк үлә, дигән. Әлбәттә, алар очрагында эш катлаулырак тора. Хәер, шуннан ни булганы барыбер. Иң мөһиме — Фатыйма гына сизмәсен, бала үле туды дигәнгә ышансын. Ә табиблар белән Исмәгыйль Габдрахманович үзе сөйләшер. Акчасы күп, теләсә нинди эшне әйләндереп чыга алырлык. Тик хәзер аңа, бу эшкә хатын риза түгел, дип ничек әйтергә? Туктале, нигә дөресен әйтмәскә ди? Дөресен әйтергә дә планнарына бераз үзгәреш кенә кертергә. Бары шул гына. Хәзерге вакытта максат — тиз генә өйләнеп, үз фатирыңа кереп утыру! Моны Фатыйманың йөкле икәнлеге кеше күзенә чалына башлаганчы эшләргә кирәк. Бер караганда, бүгенге күңелсез сөйләшүдән соң монысы да җиңел булмас әле аның. Килешүе авыр булыр, авыр. Куып ук чыгарды бит. Нишләтәсең, Габделбәр үзе гаепле. Ярар, бераздан тынычланыр әле...
Ә Фатыйманың һич тә килешергә исәбе юк иде. Габделбәре белән булган шушы сөйләшүләреннән соң бу кешегә карата ачуы шул дәрәҗәгә җитте, аны ул сүз белән генә аңлатып та бирә алмый иде. Бу ачынуыннан кыска гына "Бәгыре катты, аның алдында Габделбәре сөйгән егете булудан гына түгел, хәтта кеше булудан да туктады" дип кенә әйтергә мөмкин иде. "Ничек миңа шундый шакшы тәкъдим ясый алды ул?! — дип нәфрәтләнде Фатыйма, әле һаман елавыннан туктый алмыйча. — Моны иң якын дип йөргән кеше түгел, иң кара эчле дошман да эшләмәс! Адәм актыгы ул моннан соң... Мондый кеше белән яшәгәнче, гомер буе ялгыз яшәвең мең мәртәбә артык! Моннан соң килмәсен дә, йөрмәсен дә! Бетте, ара өзелде!.,"
Фатыйманы әллә ниткән үкенечле уйлар биләп алды. Габделбәр белән танышкан көнен каһәрләде, үзенең кызлыгын югалткан көнендәге ваксызлыгы, мизгел эчендәге йомшаклыгы, минутлык хискә бирелүе өчен үз-үзен иң шакшы сүзләр белән ачуланып алды. Шул чакта аз гына тотнаклык, кырыслык, ниһаять, гап-гади хатын-кыз горурлыгы күрсәткән булса, аларның хәзерге җенси тормышы башланмый иде ич. Димәк, әлегә бала кайгысы да килеп чыкмый иде.
Ә бит Габделбәре көчләмәде аны, үзе әллә нишләде... Башы әйләнеп киттеме, әллә аның иркәләвеннән, назыннан һушсыз калдымы? Бик тә гади, бик тә көтмәгәндә килеп чыкты бит бу...
Бергә эшли торган иптәш кызы фатирына Габделбәре белән Яңа елны каршыларга бардылар. Матур гына утырдылар. Музыка, бию... Шәрабны Да татып кына карады анда Фатыйма, чөнки аның ише нәрсәне кабып та караганы юк иде моңарчы. Ничек шулай килеп чыккандыр, Габделбәр белән икесе, кунаклардан аерылып, вальс әйләнә-әйләнә, бантка бүлмәгә килеп керделәр. Габделбәр шунда аны кысып-кысып кочакларга тотынды, колагына берсеннән-берсе матур, ягымлы сүзләр пышылдады, шашынып-шашынып үпте. Әйтерсең ел буе күрешмәгәннәр! Югыйсә моңарчы да үпкәне дә, кочаклаганы да, матур, ягымлы сүзләр әйткәне дә бар иде инде. Ә монда нишләптер аның кочуы да, үбүе дә, сүзләре дә — барысы-барысы да бөтенләй үзгә иде, исерткеч иде. Ниндидер сихер көченә ия иде бугай алар. Хәтта шушында инде никадәр бергә йөргән Габделбәре дә бөтенләй икенче, күңеленр бик тә, бик тә якын булып тоелды. Фатыйма әнә шул минутларда үзен әкият дөньясында, юк, бәхет диңгезендә итеп сизде. Аңа рәхәт иде, ул бәхетле иде... Әллә башы әйләнгән иде, әллә бөтенесе бергә кушылган иде, ничек кенә булмасын, ул аңа бернинди дә каршылык күрсәтә алмады. Дөресрәге, каршылык күрсәтер халәттә түгел иде...
Аннан соң ул күңеленнән шушы мизгелне, шундый йомшаклыгын, хисләр ташкынында эрүен үкенеп-үкенеп искә алгаласа да, шул көннән башлап Габделбәре теләгенә беркайчан да каршы килә алмады. Менә хәзер шуның җимешен татый — балага узды. Тик хәзер үкенүдән, ялгыш адымың өчен үзеңне үзең битәрләүдән, Габделбәрне каһәрләүдән ни файда? Аны гаепләп тә булмый бит. Гаепләргә кирәкми дә, Фатыйма үзе. гаепле ләбаса! Гаепле? Нишләп гаепле булсын ди ул?! Җилдән барлыкка килгән бала түгел, сөйгән кешесенең баласы... Уртак җимешләре...
Сөйгән кеше? Сөйгән кеше шулай эшли диме? Сөйгән кеше үз баласын фатирга атыштырырга да әзер була димени?!
Уйлар, уйлар... Хәзер алар Фатыйманың бөтен барлыгын биләп алды. Нәрсә генә эшләсә дә, кайда гына йөрсә дә, шул уйлар диңгезендә йөзә. Берсеннән-берсе күңелсез бит әле алар! Менә шушы очрашуларына хәтле ничек бәхетле булган икән ул! Ә Фатыйма үзе әнә шул бәхетен сизми, шуның кадерен белмичә яшәгән. Шу,д бәхетенең кадерен белеп, Габделбәренә: "Ярар, алайса тизрәк бер почмак тап та шунда яши башларбыз", — дип кенә әйтәсе иде аңа. Аннан соң тора-бара җае чыгар, барыбер урамда калмаслар иде. Яши бит әле кешеләр. Әнә үзләренең тулай торакларындагы кечкенә генә бүлмәләрдә дә икешәр бала үстереп ятучы гаиләләр бар. Әлбәттә, моның рәхәт тормыш дип әйтерлеге юктыр. Ләкин нишлисең, кая барасың? Аның каруы бергә яшиләр, бер-берсен яратышкач — түзәләр. Атарга да җиңел түгелдер...
Ә син әле кияүгә дә чыкмаган килеш Габделбәрнең алдына кулдан килмәстәй эшләр кушасың. Үз куышың булу яхшы, имеш! Бу яңалыкмы? Моны Габделбәр үзе белмиме? Ләкин кайдан аласың ди ул куышны? Кем әзерләп куйган ди аны сезгә?! Бетте ул хәзер чират торып фатир алулар! Бетте, юк ул, юк! Ә син "куыш" та "куыш"... Менә шул куышны эзләп йөреше бит инде Габделбәрнең... Матур гына, җайлап кына аңлашасы, мәсьәләне тыныч кына уртага салып сөйләшәсе урынга, аны куып ук чыгардың. Кеше түгел, имеш. Җүләрләнүең бу синең, җүләр сатуың. Ярар, куып чыгардың ди. Шуннан нәрсә? Шуннан сиңа ни файда? Аны куып чыгарып фатирлы булдыңмы? Минутлык ачуыңны гына бастың, бары шул гына. Ә ул башка кидмәсә нишлисең, кая барасың? Әлегә ярый корсагың беленми, ә беленә башласа?! Әйтик, әниең яисә әтиең сизсә, күрсә? Син монда, шәһәргә, зина кылып йөрергә дип килдеңмени, диеп җаныңны ашый башласалар, ни дисең? Яраткан егетемнән ул, без тиздән кавышабыз дисеңме? Кайда соң ул элек безгә сәламнәр җибәреп торган Габделбәрең, нишләп күренми, дип, күзеңә карап сорасалар? Ул чагында икенче көнне үк аборт ясатырга чабачаксың бит! Үзең чабачаксың! Ул чагында, синеңчә фикер йөртсәк, үзеңне дә кеше дип атап булмый ич! Шулай түгелмени? Алайса нишләп дәшмисең, нишләп башыңны түбән иясең? Ә?
Менә шулай катлаулы ул тормыш дигәнең. Кешегә әллә нинди гаепләр ташларга була, тик аңарчы үзеңә дә күз салырга онытып җибәрмә: гаепнең аннан да зуррагы үзеңдә түгелме икән? Дөресен генә әйткәндә, менә хәзер килеп туган хәлнең сәбәбе дә үзеңдә ич! Әгәр дә мәгәр итәгеңне җыеп йөргән булсаң, хәзер сине кара кайгыга сатган хәл килеп чыкмаган да булыр иде. Күбәләктәй очынып йөрүче, берсеннән-берсе матур өметләр белән яшәүче кыз булып кала алмадың син! Җүләр булма, чакыр Габделбәреңне, чакыр! Килешегез!
Фатыйманың башында кырыкмаса кырык төрле уй бөтерелә, кырыкмаса кырык төрле фикер сугыша. Хәер, ул хәзер үзе дә ике-өч Фатыймага әйләнде бугай, һәрберенең үз фикере, үз уе. Ал арны тыңлый-тыңлый акылдан шашарсың...
* * *
Габделбәр, Исмәгыйль Габдрахмановичка хәлнең дөресен сөйләп, мәсьәләне чак кына башкачарак чишәргә туры киләчәге турында үз планын җиткерде. Аның асылы шунда: Фатыйма батаны таба, ләкин аның өчен ул "үле" туа, Исмәгыйль табиблар белән эшне үзе хәл итә, алар белән сөйләшеп-килешеп Фатыйма белән бер үк көнне бата тудыру йортына кергән хатыньраннан бата белән кайта. Үз батасы белән.
— Иә, ничек, шулай барамы, Исмәгыйль Габдрахманович? — дип сорады Габделбәр, мәсьәлә чишелешен кыскача гына аңлатып биргәч. — Фатыймага берничә көн авыр булыр: кайгырыр, уңайсызланыр, елар, әлбәттә. Дәкин бантка юл юк: үлсә үлә, ләкин бөл ай бирми ул аны!..
— Бермә-бер катлауландырдың син бу эшне. Болайга калса, мин аны күптән эшли идем инде. Ике бүлмәле фатир чыгарып салмыйча да, — диде Исмәгыйль, уйга калып. — Докторлар белән сөйләшеп, ташлап калдырылган берәр баланы алырга була иде. Яисә балалар йортыннан... Тик безгә баланың үз анасы исән булуы шарт, чөнки аны, имидән аерганчы, үз анасының имезүе кирәк. Менә эш нәмәстәкәйдә... Димәк, без килешмәдек, Габделбәр. Сине фатирлы итмәкче идем, барып чыкмады инде алайса...
Бу сүзләр шоферны өнсез итте, Габделбәрнең хәтта бер мәлгә күз атлары караңгыланып киткәндәй булды. Сүзсез калды, зиһене таратды. Таратыр да! Үз фатирыбыз була дигәндә, шул якты өметне төбе-тамыры белән йолкып атсыннар әле! Өнсез калырсың да калырсың моңа! Бу айда ук кереп утыра аласыз, дигән иде бит. Ә менә хәзер... Юк, юк, нәрсәдер эшләргә кирәк — фатирлы булам дигән татлы хис кулдан ычкынып бара лабаса! Мондый мөмкинлек бантка беркайчан да булмаячак!..
— Фатыйма үзе имезер, Исмәгыйль Габдрахманович! — диде, юк, кычкырды Габделбәр, әле генә башыннан яшен тизлегедәй чәчрәп киткән уен ахыргача үзе дә аңышып бетмичә. — Әйе, үзе имезер! Әнисе бала тапканда үлде диярләр дә..., имезергә аңа бирерләр... — Тик Габделбәр шундук кулын селкеп куйды. — Юк, юк... алай түгел, алай түгел. Әнисенең сөте юк диярләр... Иә, ничек, Исмәгыйль Габдрахманович?
— Мөмкин шикелле дә...
— Ничек кенә әле! — диде Габделбәр, шатлыгыннан бал - кып. — Больницадан чыккач та барып имезер...
— Белмим инде, белмим... Ләкин кисәтеп куям : ул бала - ның кемнеке икәнлеге турында бер генә сүз ычкындырсаң да... — Исмәгыйль, ни буласын башына китерергә тырышкандай, туктап калды. — Кемгә булса да тишсәң, дөньяда яшәмисең! Икенче көнне үк, юк, шул ук көнне теге дөньяга олагасың... Юк, үзем бармак белән дә чиертмәм, чөнки тавык суйганда да карап тора алмыйм — канны күрә алмыйм... Ә менә кан яраткан кешене табармын...
— Сез нәрсә инде, Исмәгыйль Габдрахманович?! Мин ни... теләсә нинди йомышыгызны... Барысы да әйбәт булыр... сөйләшкәнчә...
Исмәгыйль Габдрахманович белән Габделбәр шулай килештеләр. Инде атда торган бу эш турында Исмәгыйль хатыны Людмила белән шушы көнне кичен үк белән үк сөйләшеп алды. Дөресен әйткәндә, бу әңгәмәне башларга курыккан да иде, чөнки аның авырткан ярасына кагылганын белә ич ул. Ләкин, ни гаҗәп, Людмиласы бала мәсьәләсендәге бу сөйләшүне тыныч кабул итте. Исмәгыйльнең аңлавынча, ул бу турыда үзе дә уйланып йөргән. Шуңа күрә сөйләшүләре кайчандыр башланган сүзләрен дәвам итү кебегрәк кенә килеп чыкты.
— Кирәк шул безгә бала, бик кирәк! — Людмила, ике кулы белән иренең муенын кочып, иреннәрен аның иреннәренә тидерде. — Сиңа әйтергә кыймыйча гына йөрдем. Болай кимсенеп яшәү бик авыр... Канатсыз кош шикелле...
Исмәгыйль шулай тиз аңлаша алуларына шатланып куйды. Әлбәттә, хатынына барысын да сөйләп-әйтеп бетермәде. Баласы безнеке булачак хатын аннан баш тартырга җыена икән, дип кенә аңлатты. Ә бала өчен ике бүлмәле фатир бирергә вәгъдә итүе турында ләм-мим, чөнки бу ярамас, законсыз эш, дип, хатынының борчылуы бар. Гомумән, Исмәгыйль хатын-кызга бик ачылып китмәү ягында иде. "Хатын-кызга үзең кирәк санаганны гына җиткерү хәерле, — дип әйтә торган иде аңа мәрхүм әтисе. — Артыгы белән аннары ул синең җаныңны ашарга мөмкин..."
Хәзер вәгъдә ителгән фатирны табарга кирәк иде инде. Ул, Габделбәргә андый вәгъдә биргәндә, элеккеге күршеләре Мәрзия әби фатирын күздә тоткан иде. Ике ай чамасы элек базарда күргән иде, бик бетәшкән, мескен. Күрәсең, Нургата бабай үлгәннән соң, яшәве күпкә авырайган. Аннан соң кешене уй белән ялгызлык та бик бетерә бит. Бигрәк тату яшәделәр. Нургата бабай, карт булса да, җир җимертеп йөри иде бит әле. Тиктормас кеше иде, мәрхүм. Мәрзия әбине ипигә дә җибәрми иде... Ә менә хәзер, нишләсен, бар нәрсәгә дә үзенә йөгерергә туры килә. Барлы-юклы саулыгы белән.
Мәрзия әби базарда ите казылыкка юнып атынган сөяккә чират тора иде. Килеп күрешкәч, башта Исмәгыйльне танымыйча торды. Танып алгач, үз туганын очраткан кеше шикелле, сөйләшеп сүзе бетмәде, бөтенләй ачылып китте карчык. Тормышыннан зарлана, яшәве авыр, ди, пенсия акчасы бернигә дә җитми, ди, бик еш авырыйм, ди. Шул чакта Мәрзия әбисе Исмәгыйльгә шулкадәр кызганыч булып тоелды, аңа ул өч килограмм менә дигән ит сатып алып бирде. Шунда карчыкның күзләреннән яшь бәреп чыкты. Людмила турында да сорашты, күп итеп сәлам тапшырырга кушты, кунакка чакырды.
Менә бүген Исмәгыйльнең Мәрзия әби янына җыенуы. Фатир мәсьәләсендә карчыкның кылларын тартып карау иде исәбе. Бәлки, ике бүлмәле дә каңгырып яшәп ятадыр, бәлки, аның үзен карап-тәрбияләп торыр кеше кертергә кирәктер? Ул күп кенә күчтәнәчләр сатып алды. Карчык өйдә иде. Исмәгыйльнең килеп чыгуына бик тә сөенде, нишләтергә, кая утыртырга белмәде.
— Людмила сиңа күп итеп сәлам җибәрде, Мәрзия әби, — диде Исмәгыйль, алып килгән күчтәнәчләрен өстәлгә бушатабушата. — Менә бераз күчтәнәчләр җибәрде әле үзеңә...
— Рәхмәт, улым, рәхмәт, миннән дә сәлам җиткерерсең. И-и, бу тамаша әйбер җибәрәләрме инде, ә? Расхутланып йөрисез...
— Ниткән расход ди, Мәрзия әби?! Аллага шөкер, икебез дә эшлибез, — диде Исмәгыйль һәм урындыкка утырды да бүлмәгә күз салды. — Иә, ничегрәк яшәп ятасың, Мәрзия әби? Берүзеңә генә күңелсез түгелме?
— Әй, улым, ялгыз кешенең тормышын әйтмә инде син аның, — диде карчык, зәңгәрсу тамырлары бүртеп торган, коры сөяккә калган кулын селтәп. — Картлык — шатлык түгел, димәсләрие аны... Бер көн кыштыр-мыштыр йөрсәң, ике-өч көн урын өстендә... Ялгызлык бик читен икән, улым, ялгызлык... — Ул башындагы яулык чите белән авызын каплап елап җибәрде. Сүзсез генә, кызганыч итеп. — Нургата бабаң исән чакта, мин оҗмахта яшәгәнмен икән...
— Ярар, елама инде, Мәрзия әби. Нишләтәсең инде аны... — диде Исмәгыйль, карчыкны тынычландырырга тырышып. — Бернишләп тә булмый... Тормыш дигән нәмәстәкәй шулай инде ул. Барыбыз да шунда буласы, тик һәркемнең үз вакыты...
— Шулай анысы, улым, шулай. Кем белә, бәлки, бүген вакыт җиткәндер. Барысы да Ходай кулында. Үлемнән калган кеше юк... — Карчык яулыгы белән күз яшьләрен сөртеп алды. — Мөмкин булса, патшалар калырые аннан...
— Хәзер ничә белән барасың син, Мәрзия әби? — дип сорады Исмәгыйль. — Ничә яшь сиңа, дим.
— Күп инде, улым, бик күп . Ходайның биргәненә шөкер, җитмеш алтынчыга китте.
— Сөбханатла, шактый икән шул. Ялгызлыктан котылырга кирәк сиңа, Мәрзия әби. Әле менә шушы көннәрдә генә укыдым, синең кебек өлкән яшьтәге берәү үлеп киткән шулай... Ул да ялгыз булган. Шуның үлгәнен беркем дә белмәгән... Яман искә чыдый алмыйча ишеген ватып керсәләр, кортлап беткән, ди, мескен...
— Алла сакласын, Алла сакласын! Булыр, улым, булыр. Хәзер һәркемнең үз кайгысы, кешедә эше юк. Андый көннәргә калдыра күрмәсен инде Ходай!..
— Андый хәлләр адым саен бит хәзер. Дөнья хәлен белеп булмый, мин әйтәм, күршеләр дә белми калыр, үтереп чыгулары да бар. Хәзер кешене чебен урынына да күрмиләр. Әле менә птупты арада гына радиодан сөйләделәр... Бер бабайны үтереп, тураклап бетергәннәр, ди. Фатирын алыр өчен, ди. Ул да ялгыз яшәгән. Әллә, дим, Мәрзия әби, картлар йортына керәсеңме? Ашаталар-эчертәләр, авырсаң — карыйлар. Кеше арасында җиңелрәк булмасмы, дим.
— Әй, улым, андый көннәргә калдырмасыные инде Ходай. Яхшы җир түгел.
Исмәгыйль эченнән генә борчылып куйды: димәк, карчык анда барырга атлыгып тормый.
— Анда эләгүе дә ансат түгел, Мәрзия әби, — диде ул. — Мин бит элеккеге күрше булганга күрә генә. Тукта, мин әйтәм, ялгыз кеше белән ни булмас... Карале, Мәрзия әби, сораганым юк: бер балагыз да булмадымыни соң сезнең?!
Карчык озак вакыт дәшмичә торды. Әйтерсең соравын ишетмәде. Тик бераздан гына авыр итеп көрсенеп куйды, хәтта кулындагы чәе түгелә язды һәм калтыранган тавыш белән:
— Барые, улым, барые безнең бер малаебыз, — диде. — Кайчандыр кара булган, ләкин тора-бара инде вакыт төссезләндергән-уңдырган күзләреннән берәр бөртек яшь чыгып, җыерчыклар баскан, бөрешеп беткән ике бите буенча тәгәрәде. — Марҗага өйләнде дә, әтисе, күземә күренмә, дигәч, Чиләбегә китеп барганнарың... Нургата бабаң бу яктан бик кырысые, мәрхүм. Динебезне, денебезне сатты, дип, күзен дә ачырмады шул. Шунда үлеп катды ул улыбыз. Марҗасы белән дә тынышмадылар... Язмыштыр инде, үзенә кул салган...
— Гафу ит, Мәрзия әби, әллә нәмәстәкәйләрне исеңә төшерттердем. Белмәгән идем...
Карчык дәшмәде. Шул малайлары турында уйлый иде бугай. Ә Исмәгыйльнең, бер килгәч, фатир мәсьәләсен ачыклап китәсе килә иде. Барып чыгарлыкмы бу эш, әллә бантка вариант эзләргә туры килерме? Әлбәттә, болай очсызга төшәчәк иде.
— Пенсия дигәннәре җитеп барамы соң, Мәрзия әби? — дип сорады уд,.
— И -и, улым, кая инде ул?! Хәзер бит аның квартирына күпме түләргә кирәк! Җитмәсә газ, ут бәясе дә артып кына тора. Эшләр бөтенләй харап булырые, ярый әле ыльгута дигәннәре бар.
— Ичмаса, яныңа квартирантлар да кертмисең, Мәрзия әби... Картлык көнеңдә карап торырлар, бераз акчасы да булыр иде шунда, — диде Исмәгыйль, бөтен барлыгы белән аның хәленә керергә тырышкандай. — Акылдан шашарсың монда берүзең!..
— И -и, улы-ы-м, — дип сузды карчык һәм кулларына күз салды. — Үземнең дә уйлаганым бар бу турыда... Ләкин халык начар бит хәзер, улым. Кеше бер-берен күралмый. Хәтта мал бүлешеп, туганнар белән туганнар суд юлларында йөри... Кертерсең дә... тора-бара үзеңне куып чыгарырлар... яисә үтереп ташларлар... Үзең әле генә әйттең бит. Менә аның кай ягы бар, улым... Кеше белән җиңелрәк булырые да...
Әбинең бу сүзләреннән Исмәгыйльгә бераз җан кереп киткәндәй булды. Димәк, карчык болай үзе кеше кертергә каршы түгел.
— Дөрес, Мәрзия әби, замана бозылды, заманасы белән кешесе дә бозылды... Теләсә кемне фатирга кертә торган вакыт түгел. — Ул бераз пауза ясап алды. — Менә нәрсә, Мәрзия әби... әле яңа гына өйләнешкән бер гаиләгә торырга урын кирәк. Бик Тәртипле яшьләр, авыл балалары... Егет үзе мине йөртүче шофер. Алар сине соңгы көннәреңә хәтле үз әниләре шикелле карый торган кешеләр... — Исмәгыйльнең үз сүзләрен тагын да көчәйтәсе, ышандырырлык итәсе килде. Шуңа күрә булмаганны да өстәп куйды: — Хәзер синең яшьләр тирәсендәге бер марҗа әби янына күченергә торалар. Әби фатирын ал арга калдырачак икән. Үлгәч... Кичә шуны ишеттем дә, туктале, мондый яхшы кешеләр Мәрзия әби янына керсәләр яхшырак булмас микән, дип уйлап куйдым... Беркөн базарда күргәч, жәлләп куйдым үзеңне...
— Шулай дисеңме? — диде карчык, ничектер җанлана төшеп. — Белгән, яхшы бәндәләр булса, анысы ни инде... Минем фатир да калырые аларга... Тик әнә шул фатир өчен генә йөри торганнардан түгел микән соң алар, улым? Мине җүнләп карарлар микән, дим...
— Бу турыда үзем килгәләп-белешкәләп торырмын . Әгәр дә мәгәр алар тарафыннан сиңа бер генә яман нәмәстәкәй сизелә икән, үзем пыр туздырып куып чыгарачакмын мин аларны, Мәрзия әби! Әйткән иде диярсең!
Исмәгыйльнең бу сүзләре карчык күңеленә хуш килде бугай, ул, тешсез авызын кулы белән каплап, тыныч кына кеткелдәп алды.
— Шулай дисеңме, улым? Ышанычлы бәндәләр дисеңме?
— Мин сине алдыйммы инде, Мәрзия әби?! Әйтеп торам бит: менә дигән кешеләр! Алып килермен мин сиңа аларны, бер күрүдә үк күңелгә ятышлы яшьләр.
— Ярар, улым, ашыгыч эш түгел, мин бераз уйлыйм әле бу турыда. Берәр атнадан килеп чыгарсың, шунда сөйләшербез калганын...
"Сиңа ашыгыч булмаса, миңа ашыгыч, — дип уйлап атды Исмәгыйль эченнән. — Вакыт бара бит. Ләкин бернишләп тә булмый, көтәргә туры килә. Бер атна әллә ниткән зур вакыт түгел..." Дөресен генә әйткәндә, аның уенча, бу инде карчыкның ризалык бирүе иде, берәр атнадан диюе бөл ай гына бугай.
Атна дигәне сизелмичә үтеп тә китте. Карчык яшьләрнең үзенә күченеп килүләренә ризалыгын бирде. Хәзер карчыкка Габделбәр белән Фатыйманы алып килеп күрсәтергә, таныштырырга да вакыт җитте. Башта, әлбәттә, бу турыда Габделбәргә әйтергә Кирәк иде. Беренче очракта аның фатир мәсьәләсе чишелде дигән сүз бит бу.
— Иң беренче бурычыгыз — карчыкны карау! — диде Исмәгыйль. — Үз әниегез шикелле итеп! Йомшак мөгамәлә, җылы сүз, вакытында ашарына-эчәренә дигәндәй... Шунсыз фатир сезгә калмаячак. Әгәр дә мәгәр аннан бер генә зарлану сүзе ишетелә икән, белегез аны, шул көнне үк үзем куып чыгарам! һәм тиешле акчасын да вакытында биреп барасыз. Боларны хатыныңа да сеңдереп куй? Аннан соң тагын менә нәрсә... — Исмәгыйль, әйтәсе фикерен ачыклап бетерергә теләгәндәй, бераз тынып калды. — Хатыныңның корсаклы икәнен баштарак сиздермәскә тырышыгыз... Кире уйлап куюы бар... Анысы аннары, пропискага кергәч.
— Барысы да аңлашылды . Бик зур рәхмәт инде сезгә, Исмәгыйль Габдрахманович. Ләкин ни... Фатыйма белән ара бозылган бит әле... 
— Сезнең араның ничеклеге кызыксындырмый мине. Анысы синең проблема. Мин хәзер бер генә нәрсәне беләм: бала безнеке булырга тиеш! Сөйләшенгәнчә, килешенгәнчә. Бу турыда башка сөйләшәсем дә килми. Ә арагызны бүген үк җайлагыз да карчык янына кереп утырырга әзерләнегез!
— Тырышам инде мин, тырышам, — диде Габделбәр. — Мине куып чыгарганнан соң ике мәртәбә бардым инде янына, тик ни... һаман ачылып китәсе килми...
— Ачылыр. Ачылмыйча кая барсын ул хәзер?! ТиК син балагыз булачагына сөенеп йөргән бул, Ышансын, тынычлансын... Бу фатирны үзем таптым, диген...
* * *
Вакыт уза, кием туза дигәндәй, көннәр, атналар үтә торды. Инде менә Габделбәр белән Фатыйманың өйләнешеп яши башлауларына да ай чамасы булды. Туйны Габделбәрләр авылында үткәрделәр. Әллә ни зурлап булмаса да, матур, мул итеп. Кавышуларына икесе дә чиксез шатлар. Иң мөһиме — яшәр урыннары бар, киләчәктә фатир бөтенләй үзләренә калачак! Мәрзия әбине бик хөрмәтләп-зурлап торалар, дөресен генә әйткәндә, аңа хәзер яшәве күпкә җиңеләйде:; кибетләргә дә, базарга да, даруханәгә дә йөргәне юк — кирәк нәрсәне Габделбәр йә Фатыйма алып кайта. Аптауэчүләре бергә, Мәрзия әбине хәзер аларның әниләре дияргә була. Кыскасы, чөкердәшеп, бер гаиләдәй яшиләр!
Юк вакытын бар итеп, карчык янына Исмәгыйль дә кагылып чыга. Килеп чыккан вакытларында яшьләр белән Ничек яшәве турында кызыксынмый калмый.
— Иә, Мәрзия әби, хәлләр ничек? Квартирантларың турында нинди зарларың бар? — дип сорады ул менә бүген килеп чыккач та. — Кыерсытмыйлармы? Авыр сүз әйткәннәре юкмы?
— И-и, улым, атарны квартирант дияргә дә тел әйләнми, — диде авызы колагына җитәрлек итеп елмайган карчык. — Үз балаларым шикелле алар... Кайберәүләр үз балаларыннан да күрми мондый яхшылыкны!
— Син яшермә, Мәрзия әби, андый-мондый берәр нәрсә килеп чыкта, турысын әйт! Мин атарның эзен тиз суытырмын!..
— Юк, юк, улым, берсе хакында да кыек сүз әйтә алмыйм. Бер симия шикелле яшибез. Аллага шөкер! Авыл балалары бит, тәртипле булып үскәннәр, эш сөеп. Кулыма бер эш тә тими хәзер. Күз генә тимәсен, бик пар килгәннәр... — Шунда карчык, гәрчә бүлмәдә икесе генә булсатар да, кеше-кара ишетмиме дигәндәй, як-ягына каранып атды да, тавышын әкренәйтә төшеп: — Тагын берничә айдан дүртәү булырга торабыз бит әле, Исмәгыйль улым! — Ул моны ниндидер күңел күтәренкелеге, сөенеч белән әйтте ки, гүя әби үзе бәбиләргә җыена иде. — Фатыймабыз йөкле! Кичә үзе әйтте... Сөенә, батакай!
"Юкка әйткән ул аны сиңа, — дип куйды Исмәгыйль, эченнән генә. —Вакыты җиткәч, болай да беленер иде. Их, бу яшьләрне!.. Шунда әби, балагыз булгач миңа тынычлык бетәр, дип куып чыгарса?! Шулай дип әйтүе дә бик мөмкин иде. Ярый ла бер-берсен ошатышканнар..."
Ул әбинең бу сүзләренә дә сөенеп куйды. Дөресен генә әйткәндә, ул бит тора-бара, ягъни карчык яшьләрнең балалары булачагын белгәч, бу мәсьәләдә аңлашылмаучылык килеп чыгуы бик мөмкин дип куркып-шикләнеп йөри иде. Баксаң, шөкер, четерекле булырга охшаган бу нәмәстәкәй дә үзеннәнүзе хәл ителде. Ни гаҗәп, хәтта карчык хәбәрне сөенеп каршы алды. Менә ничек! Аңламассың бу тормыш борылышларын! Алай да Исмәгыйль карчыкны тагын бер мәртәбә сынап карамакчы булды:
— Баланы әйтәм, Мәрзия әби... Уд дөньяга килгәч, тынычлыгыңны бозмасмы икән соң? Бала тавышы, елавы...
— И-и, улым, бала комачаулыймы инде?! — диде карчык, елмаеп. — Бала өйгә бәхет алып килә уд, Бәхете белән туа!
— Шулай анысы... — диде Исмәгыйль, бер яктан сөенеп, икенче яктан көенеп. Сөенече шул: Мәрзия әби яшьләрне куып чыгармаячак. Көенече шул: бу сөйләшү, үзләренең балалары булмавын хәтерләтеп, йөрәген әллә кайдан, тирәннән чеметтереп алды.
* *
Хәзер Габделбәр дә бөтенләй икенче кешегә әйләнде: шат, очынып кына йөри, сөйгән кешесе — хатыны да янында. Монысы бигрәк тә яхшы, чөнки теге чакта бозылып киткән араларын яңадан җайлавы бер дә җиңел булмады. Ничәмәничә тапкыр барса да, Фатыймасының сүзе бер булды: "Күрәсем дә килми — мин яратып йөргән кешем булып чыкмадың". Тәмам үзәкне өзде шул сүзләре белән. Ярый әле, узган эшкә салават дигәндәй, тора-бара барысы да җайланды тагын... Ниһаять, алар бергә! Аллага шөкер, торыр урыннары да бар, бәхетләренә, әби-карчык та бик күркәм кеше булып чыкты. Фатыйманың йөклелеге турында да беркем белми калды. Гомумән, барысы да яхшы бара. Җан биргәнгә — җүн бирә, дигәннәре дөрес икән бит!
"Исмәгыйль Габдрахмановичка рәхмәт, — диде үз-үзенә әбинең янган үтүген рәтләп маташкан Габделбәр. — Ул ярдәм кулын сузмаган булса, һаман шул тулай торак почмакларында иза чигеп ятар идек". 
Бүген ял көне. Фатыймасы әнә нәрсәдер тегеп утыра. Аның яраткан шөгыле инде ул тегү-чигү дигән нәрсәләр. Хәер, тагын челтәр бәйләү дигәне дә бар ич әле. Әле шушы көннәрдә генә, әбинең мендәрләре өстенә ябарга дип, нинди матур челтәр бәйләп бетерде. Мәрзия әби хәтта аның кул белән бәйләнгәнлегенә ышанып бетә алмады.
— Кибетнекедер бу, кызым! — диде ул, аны куллары белән әйләндерә-әйләндерә карап.
— Юк, әби, үзем әле менә бүген генә бәйләп бетердем, — диде Фатыйма, мактавына күңеле булып. — Кайчак шуның ише нәрсәләр белән чиләнеп утырырга яратам...
— Синең авыл кызы икәнлегең әллә кайдан күренеп тора, кызым, кечкенәдән эшкә өйрәнеп үскәнсең. Тегәсең дә, чигәсең дә... Җитмәсә челтәр дә бәйлисең икән әле! Монысын белмидерием. Маладис, бөтен эшне булдырасың... — Мәрзия әби кеткелдәп көлеп алды. — Беркөн син теккән халатымны киеп чыкканыем урамга. Теге подъезддагы Хәерниса, "Яңа халат алгансың икән" дип, куллары белән тотып-тотып карады. Юк, сатып алмадым, бездә торучы кыз тегеп бирде, дидем. Күзе шар булды. Китсәнә, ди, ышанмый тора...
Габделбәр хатыны белән карчыкның якын итеп, бер-беренә "кызым", "әби" дип сөйләшүләрен тыңлап утырырга ярата. Күңелгә ниндидер җылылык иңә. Эчтән генә әйтерсең бер гаилә әгъзалары дип уйлый, җанына рәхәт булып китә. Тормыш ваклыклары онытылгандай була.
— Син нәрсә тегеп утырасың анда? — дип сорады Габделбәр тегү машинасы янында мәш килгән Фатыймасыннан. — Эшеңдәгеса генә туйдырмадымы әле сине?!
— Фабрикада тегү — бер нәрсә, ә өйдә бөтенләй икенче нәрсә, — диде Фатыйма, башын күтәреп. — Иә, әйтеп кара әле: нәрсә тегеп ятам мин? — Ул бөтен йөзе белән балкыпйлмаеп куйды. — Күпме генә уйлансаң да, әйтә алмыйсың.
— Әбигә берәр нәрсә тегеп утырасыңдыр әле. Шулаймы?
— Юк, белмәдең! Белмәдең! — Фатыйманың күзләрендә ниндидер хәйләкәр очкыннар уйнады, яшүсмер кыз дип белерсең. — Иә, тагын әйтеп кара!
— Белмим шул. Шуңа күрә фаразларга алынмыйм да, — дип, үз эшен дәвам иттерде Габделбәр. — Ичмаса, ял көннәрендә генә булса да, күзләреңне ял иттерсәң икән...
— Монысы күз бетерә торган түгел... Монысы бөтенләй башка эш, дим бит. — Ул урыныннан торды да, ашыкмыйча гына Габделбәр янына килеп, куллары белән иренең муеныннан кочаклап алды. — Их син! Малаебызга күлмәкләр тегәм мин! Шуны да белмисең!..
— Нәрсә?! — дип, корт чаккандай сискәнеп китте Габделбәр һәм, гаҗәпләнеп, хатынына карады. Әле генә ишеткәне шундый көтелмәгән хәбәр иде, хәтта кулындагы үтүге идәнгә төшеп китте. Сизмичә дә калды: әллә ул аны үзе тотып аттымы? Шунысын гына белә: бөтен тәне бизгәк тоткандай калтыранып куйды, шул ук мизгелдә кемдер хәнҗәрен сабына кадәр йөрәгенә батырган шикелле тоелды. Йөрәге башта сулкылдап алды, аннары ничектер тартышып куйды, бераздан, үлем ачысы белән көрәшкәндәй, күкрәк читлегеннән чыгарга теләгән сыман, әле моңарчы беркайчан да булмаган тизлек белән шашынып-шашынып тибәргә кереште. Хәтта маңгаена тир бәреп чыкты. — Нәрсә дидең, Фатыйма?
— Ни булды сиңа, Габделбәр? — диде хатыны, аннан да күбрәк гаҗәпләнеп. — Нигә калтыранасың?
Габделбәр шактый вакытка сүзсез калды. Күңеле айкал - ган-чайкалган иде. Бала турында әнә шулай көтмәгәндә искәргәне, хәтеренә төшергәне өчен шушы мизгелдә ул аны өзгәләп ташларга әзер иде. Ләкин моны эшләргә ярамый, ярамый гына да түгел, ачуы килгәнне дә сиздермәскә кирәк! Телне тешләп булса да түзәргә кирәк!
— Берни булмады, — диде, ниһаять, Габделбәр, әле яңа гына аңына килгәндәй. Алай да ачуын баса алмаган иде әле. — Утырасың шунда, шашкан кеше шикелле... Эрләмәгән-сукмаган, Гати, сиңа ыштанлык, дигән ди берәү... Әле күзгә күренмәгән бала белән баш катырасың...
— Нишләп алай дисең инде, Габделбә-ә-әр? — Фатыйма, үпкәләвен белдереп, иреннәрен турсайтты. Үпкәләве дә чынлап иде бугай, хәтта иренең муеныннан кулларын алды. — Әлегә күзгә күренмәгән икән, күренмәс дигән сүз түгел. Вакыт җиткәч күренер, Алла боерса...
— Күренсә, икенче эш... Шул вакытта да тегеп була ич аны... — диде Габделбәр. Аннары, ачуы килүен сиздерүеннән уңайсызланып, Фатыймасына юктан гына кычкыруын аңлап, бу хәлне йомшартырга кирәк тапты. — Күзеңне бетереп утырма, диюем... Хәзер кибетләрдә балалар киемнәре буа буарлык! Тусын гына, мин аңа кочагы белән алып кайтам!
Аның бу сүзләреннән соң Фатыйма тынычлана төште.
— Ә минем үзем теккәнне кидерәсем килә, — дип елмай - ды ул. — Мин сиңа комачауламыймдыр ич?
— Ярар, ярар, тек алайса, тек! — диде Габделбәр. — Мин бит бөл ай гына... күзең дип кенә...
Шөкер, кисәктән генә кабынган ялкын тиз сүнде, дөрләп китә алмады, Ә бит бераз түземлелек күрсәтмәсә, шактый ук дөрләп китүе дә мөмкин иде. Чөнки бала табарга вакыты якынлашкан саен, күңелендәге төрле уйлар бөл ай да тынгылык бирми инде аңа. Бу турыда уйламаска да тырыша, ләкин — нишләтәсең аны! — уйланыла шул. Ирексездән уйланыла. Күңелендә әллә ниткән үкенечле уйлар туып аптырап бетә. Шул чакларда Габделбәрнең бәгыре телгәләнеп-телгәләнеп китә, аны үтмәс пычак белән сызып җибәрәләр шикелле, шунда йөрәге сулкылдый-сулкылдый тыпырчынып куя.
Беренче карашка менә хәзер тормышлары да җайга салынды, торыр җирләре дә бар — кеше почмакларында иза чикмиләр, сөйгәне дә янында, ә җан тынычлыгы барыбер юк. Юк җан тынычлыгы! Дөрес, Фатыймасы тыныч, бәхетле. Аның иң зур бәхете — туачак баласы, юк, туачак балалары. Ал арның уртак балалары! Шуңа күрә ул якты өмет белән яши, аны һәр яңа туган көн сөендерә, чөнки һәр туган яңа көн балаларының дөньяга килү бәхетен якынайта ич! Тормышлары ямьле, тигез, ә бала аны тагын да бизәп җибәрәчәк. Моңа ничек шатланмыйсың!..
Баксаң, билгесезлек тә бәхет чыганагы була ала икән, чөнки ул һәр кешедә яптәп килә, яши һәм яшәячәк Өмет дигән нәрсәнең сакланып килүенә булышлык итә, шуны сүндермичә саклап килә. Кешедә өмет сүндеме, ул кеше булудан, яшәүдән туктый. Шуңа күрә Ходай кешегә бик зур байлык — Өмет бүләк иткән дә. Өмет яшәтә кешене, Өмет! Фатыйма да шул Өмет кочагында яши һәм ул — бәхетле... Ул дөреслекне белми...
Ә Габделбәр? Нишләтәсең, менә аның хәзерге тормышында, Фатыймасыннан аермалы буларак, кешене өмет белән яшәтә торган билгесезлек дигән нәрсә юкка чыкты. Ул билгесезлекне һәм шуның белән бергә өметен дә Исмәгыйль белән булган фатир турындагы үзара килешү алып ташлады. Хәзер Габделбәрнең өмете юк — ул булачак баласының язмышын белеп тора. Белеп тә, шуны иң якын кешесеннән яшерергә мәҗбүр. Нәрсә хакына, ни өчен? Үзләренең гаилә тынычлыгы, бергә яшәү мөмкинлеге хакына. Бу җавапның, бу мәкернең асылына төшенеп уйлансаң, бик тә кызык, хәтта кеше гакылына сыймастай нәрсә килеп чыга: киләчәктә хатыны белән бергә-бергә тигез, бәхетле яшәүләре өчен бала мәсьәләсендә бәхетсез булырга тиешләр!.. Моннан да коточкыч, мәгънәсез җавапның, җавапның гына түгел, ә чынбарлыкның булуы мөмкинме?! Юктыр, мөгаен, юктыр. Җан газабы тудырырлык сәбәп түгелмени бу? Әлбәттә! Ә менә шул чынбарлыкны атдан ук белеп тору Габделбәр өчен икеләтә газап...
Үзеннән дә яшерергә, бөтен барлыгы белән исенә төшермәскә, онытырга тырышкан җан газабы ул аның...
Ә монда — күлмәкләр... Аларныкы булмаячак балага... Ничек түзмәк кирәк бу газапка?! Габделбәрнең җаны айкалып китте, бу турыда берни дә белмичә яшәүче Фатыймасын кызганып үзәге өзелеп куйды, аның алдында үзен бик гаепле, хәтта зур җинаятьче итең сизде. Аның алдына егылып, башын идәнгә бәрә-бәрә, үзенең күңелендә йөрткән шушы газабын иркенләп, тамчысына кадәр тышка чыгарып бетерерлек итеп елый-елый гафу үтенәсе, чәчләрен үбә-үбә, битләреннән сөя-сөя эчен бушатасы килде. Ләкин ярамый бит! Ярамый! Үз бәхетләре хакына ярамый!..
* * *
И-и, бу тормыш... Дөньяда аннан да катлаулы, аннан да аңлаешсыз нәрсә бармы икән?..
И-и, бу Өмет... Дөньяда аннан да татлы, аннан да алдагыч нәрсә бармы икән?..
И-и, кеше... Киләчәк тормышыңдагы хәлләрне алдан белеп торсаң, син, мөгаен, дөньяда яши атмас идең... Акылыңнан шашар идең син! һәм дөнья тоташ җүләрләр җыенына әйләнер иде...
* * *
Барысы да килешенгәнчә килеп чыкты. Элеккеге вакытта, тырыша-тырмаша социатизмның соңгы этабын төзеп маташканда, бу хәл коточкыч вакыйга, коточкыч җинаять санатыр иде.
Ә хәзер... Хәзер илдә — дөресрәге, аның җимерелгәннән калган бер өлешендә — максатлар да, юнәлеш тә, гомумән, кыйбла бөтенләй икенче, бара торган юлыбыз бүтән иде: ил коммунизм түгел, капитатизм төзеп маташа... Моңарчы төзелгән бөтен нәрсәне ватып-җимерен, әхлак, намус дигән нәрсәләрне демократия дигән пычрак итек белән таптый-таптый, "кеше — кешегә дус һәм туган" дигән гыйбарәне тырыша-тырыша сөртеп, аның урынына пычрак, начар исле кара буяу белән шушы аңлашылмас һәм бозык заман рухына туры килергә тиешлесен — "Кеше — кешегә бүре" дигәнен яза-яза, пычрак гамәлләр, явызлыклар, миһербансызлык белән шуны раслыйраслый төзеп маташабыз. Илне талауның бөек чоры бары тик бездә — Россиядә генә булырга мөмкин. Кешелексезлек, зур тәртипсезлек чоры, һәр кыңгыр эшнең башында алдан акча йөри торган заман иде бу...
Монда да нәкъ алдан планлаштырылганча килеп чыкты. Бала тудыру йортына кергән Фатыйма "үле" ир бала тапты. Бала тудыру йортына шул ук көнне аерым палатада "саклану" өчен кереп яткан, бала табарга сәләтсез булган Людмила ир бала "тапты",
Исмәгыйль белән Габделбәрнең үзара килешүләре буенча, ул сабыйны балалар тудыру йортыннан алып чыккач, килеп-китеп, шул ук Фатыйма имезергә тиеш иде. Ләкин монысы кемнедер шикләндерде бугай, бер дә бер көнне, инде бер ай чамасы имезгәч, Людмила Фатыймага: 
— Сезгә башка бала имезергә килеп йөрергә кирәкми. Монда күршедә яшәүче хатын имезәчәк, — диде. — Бик зур рәхмәт сиңа, Фатыйма.
Нишләсен? Килеште. Әлбәттә, аның бу балага күңеле бик тартылган, тәмам ияләшеп өлгергән иде. Ул аңа, баласының чыннан да үле тууына ышанган Фатыймага, бу авыр югалтуын онытырга ярдәм иткән иде. Чынында үз баласы икәнен белмичә үз иткән иде аны яшь хатын. Менә хәзер аның сабыйны имезеп йөрүе әллә Людмиланы, әллә Исмәгыйльне шикләндереп куйды...
* * *
Тирә-якта тормыш кайный: урамнар ыгы-зыгы килүче кеше һәм машиналар белән тулы, дөбер-шатыр килеп, дугаларыннан ут көлтәләре чәчә-чәчә трамвай, троллейбуслар уза, күктә, артларыннан озын ак юллар сызып, реактив самолетлар оча... Кемдер туа, кемдер үлә... Кемнәрдәдер — туй, кемнәрдәдер — матәм мәҗлесе... Кайдадыр шатланалар, кайдадыр елыйлар...
Ишек-тәрәзәләре тимер рәшәткәләр белән уратып алынган менә бу йортта да кайный тормыш дигәннәре. Ләкин монда бөтенләй үзгә, йортны әйләндереп алган биек, чәнечкеле тимерчыбыклы койма эчендәге тормыш тышындагысына бөтенләй охшамаган... Хәер, анда яшәүчеләрне койма ягындагы ул тормыш кызыксындырмый да бугай. Алар, гәрчә инде күптән бала-чага булмасалар да, һаман балалар булып кала бирәләр... Хәтта сакал-мыеклы килеш тә... Беренче карашка алар да безнең шикелле үк кешеләр сыман. Ләкин атай түгел шул: акылга сай атар, акылга! Ходай аларны дөньяга акыллы итеп тудырган, тик тормыш дигән катлаулы һәм аңлаешсыз машина, моның белән килешмичә, аларны үзенең тупас тәгәрмәч-шестерня, аларны тоташтыручы чылбыр вә каешлары арасында бөтерә-бөтерә, әвәли-әвәли гакылларыннан мәхрүм иткән... Хәер, үзләренчә алар да бәхетле: кайсы үзен —Ленин, кайсы — Сталин, кайсы Наподеон дип йөртә, үзләре шикелле үк җүләр иптәшләре белән шулар булып, өстән торып сөйләшә...
Ә менә караваты янында авызыннан селәгәйләрен, борыныннан маңкасын агыза-агыза машина тавышы чыгарып, кечкенә үзбушаткыч уенчык машина белән уйнаучы, күрер күзгә егерме биш-егерме алты яшьләр тирәсендәге каратутлы, йөзен сакал-мыек баскан бу ир-атның гаме исә бөтенләй башкада.
— Минем малаемның машинасы бу! — ди ул, үзе янына җыелышып карап торган иптәшләренә. — Ул менә птуптындый зу-ур машинада эшли... 
— Яхшы машина! Зур машина! — дип шатланыша аның иптәшләре. —Аның руле дә бармы?
— Ничек руле булмасын инде?! — дип гаҗәпләнеп бантын күтәрә ир-ат. — Тик бүген аны ремонтка калдырганнар... Мае аккан аның... Бүген бу машина рульсез генә чыккан...
— Яхшы машина! Зу-ур машина! — дип сөенә-сөенә ка - батлый янындагылар. — Рульсез булгач, аны гаишниклар туктатмасмы соң?..
— Ничек туктатсын?! — дип, кашларын җыерып гаҗәп - ләнә ир-ат. — Ул бит җирдән йөрми! Ул бит һавада оча. Ком ташый...
Аның белән килешәләр.
— Яхшы машина! Зу-ур машина! — диеп елмаешалар. Ал арның күзләре очкынланган, йөзләре балкый. Бу минутларда алар да бәхетле иде...
Әйе, халык телендә "Сары йорт" дип йөртелә торган тилеләр йортында да тормыш кайный. Үзенчәлекле тормыш...
Кечкенә машина белән караваты янында авызыннан селәгәен, борыныннан маңкасын агыза-агыза дөньясын онытып уйнап утыручы ир-егет Габделбәр иде...
1992, 1997-2003
Йөрәк ярасы
Гөлгенә кулындагы телеграмманы тагын бер кат укып чыкты да ирексездән уйга чумды.
"Нигә кайта икән ул?! Киткән-киткән, торсын иде инде шунда гына. Нигә йөри йөрәк яраларын яңартып!.. — дип уйлап алды ул, маңгаена төшкән кара чәчләрен кулы белән артка таба сыпырып. — Үзенә урын таба алмыйча..."
Кинәт аның коңгырт күзләреннән ике бөртек яшь сытылып чыкты, алар бер мизгелгә генә тулышып-дерелдәшеп тордылар да, кызның түгәрәк, алсу битләрендә ике эз калдырып, аска таба тәгәрәделәр һәм, бу йомшаклыклары өчен бер-берсеннән оялгандай, тиз генә Гөлгенәнең пешкән чиядәй алсуланып торган иреннәре арасында эреп юкка чыктылар. Ул аларның күз яше икәнлекләрен иреннәре белән генә сизде дә бугай. Тозлы иде алар. Кыз, авызындагы шул тоздан арынырга теләгәндәй, уң кулы белән иреннәрен, аннары, инде аларның күз яшьләре икәнен белгәч, күзләрен дә сөртеп алды, битләрен сыпырып куйды.
Әйе, бүген әнисеннән килеп төшкән бу телеграмма аны һич тә шатландырмады. Шатландырмады гына да түгел, киресенчә, инде онытылып беткән әллә кайчангы үткәннәрен исенә төшереп, күңелен айкап, юк, хәтта тырнап алды, йөрәген әрнетеп җибәрде, әйтерсең менә хәзер ул бәхетсез бала, үсмер чакларын бөтен ачыклыгы белән исенә төшереп, күңелендә үкенечле, ямьсез кичерешләр генә уятты. Хәзерге көндә егерменче яше белән баручы Гөлгенә үзенең үткәнен, дөресрәге, күңелсез хатирәләр белән тулы үткәнен искә алырга бер дә яратмый, чөнки аның сагынып искә алырлык бала чагы да, үсмер чагы да юк иде. Әлбәттә, аның да ул чаклары, һичшиксез, булган — алар һәркемнең дә була! — тик рәхәтләнеп, елмаеп, күзләрен йомып матур төш сыман искә алырдай түгел иде шул алар...
" май Себер поездын каршы алыгыз" дигән телеграмма ирексездән шул күңелсез вакыйгаларны кабат исенә төшергәндәй итте. Алай гына да түгел, үзәген өзеп җибәрде. Хәер, өзелер дә. Аның бит бала чагы, әнисе була торып та, ятим булып узды ич. Әллә аны ярым ятим дияргә кирәкме? Ничек кенә булмасын, алар арасында аерма да әллә ни зур түгел бугай. Ә әтисен ул бөтенләй хәтерләми. Инде үсә төшкәч, аның турында әнисеннән берничә мәртәбә сораштыргалап караганы да булды. Әтисез үсүенә кимсенә, әтисе турында беләсе килә иде.
— Үлде ул. Күптән үлде. Син бик кечкенә чакта ук... — дип әйтә килде аңа әнисе һәм, Гөлгенә ничек кенә сораштырмасын, шушы сүзләренә башка беркайчан берни дә өстәмәде. Күрәсең, Гөлгенәнең әтисен исенә төшерү аның үзе өчен дә кыен иде бугай.
Ярар, әтисе юк икән, юк инде, нишләтәсең аны. Хәзер әтисез яшәп ятканнар азмыни! Кайсысы вакытсыз үлеп киткән, кайсысы ниндидер сәбәпләр аркасында гаиләсеннән аерылган. Азмыни бу тормышта әтисезлекнең сәбәпләре?! Ләкин андый гаиләләрдә дә балаларына җан җылыларын бирергә әниләре бар! Үзләре урынына да, әтиләре урынына да алар. Шуңа күрә андый гаиләләрдә үсүче күп кенә балалар әтиләре юклыгын сизмиләр дә кебек. Хәер, сизүен сизәләрдер инде, әлбәттә, әти-әниле дуслары алдында кимсенәләрдер, кешеләр күрмәгән чакларда әтиләрен бер күрергә тилмергән күзләреннән яшьләр дә чыга торгандыр, ләкин, ни генә дисәң дә, андыйлар барыбер бәхетле — әниләре аларга әтиләре юклыгын оныттырырга тырыша яисә аның турында җылы, матур истәлекләр сөйли, гәрчә үзләре кайчандыр бер-берен сөешмичә, йә башка сәбәпләр аркасында аерылышсалар да, аны балалары алдында дөньяда иң яхпты, иң уңган-булган, ал арны өзелеп-өзелеп яраткан, гел кулларына алып үчтеки итә-итә сөя торган изге кеше итеп күз алдына китерергә тырышалар. Әнә иптәш кызы, бик якын дусты Фәнисә дә әтисез, әнисе белән икәү генә яшиләр. Ничек яшиләр бит әле! Алар тормышына, үзара мөнәсәбәтләренең җылылыгына сокланып туймассың! Ал арны әни белән кыз дип түгел, бер-беренә җаннары белән береккән дуслар дип белерсең! Гөлгенә еш кына күп кенә әтиле иптәш-дусларыннан түгел, ә әниле генә шул Фәнисәдән көнләшеп-көнләшеп куя. Көнләшмәслек тә түгел бит: аларда гел "әнием" дә "кызым!" Үзара сөйләшкәндә алар бер-беренә искиткеч эчкерсезләр, йомшак теллеләр. Ә монда әниең исән була торып та "әни" дип авыз ачып әйтергә тел әйләнми, чөнки Гөлгенәнең аннан "кызым!" дигән җылы, татлы сүзне гомерендә дә ишеткәне юк — әнисе аңа бергә яшәгән чакларында гел исеме белән генә эндәшә иде. Тик аларның матур гына бергә яшәгән чаклары да күп булмады: гел урык-сурык кына яшәп алгалады бит алар. Әнисе аның күңелендә һаман кемгәдер кияүгә чыгып, өйләреннән гел каядыр китеп торган кеше булып кына истә калган...
Алар әбиләрендә — әнисенең әниләрендә яшиләр иде. Монысын ул яхшы хәтерли. Әбисе бик йомшак, тәмле телле карчык булып күңеленә кереп калган. Ул Гөлгенәне бик ярата, матур-матур итеп чәчләрен үреп куя иде. Күбәләктәй бантиклар белән! Ә менә Гөлгенәнең әнисе белән нишләптер бик килешеп бетә алмадылар, һаман сүзгә киләләр иде. Еш кына араларында күңелсез, ямьсез сөйләшүләр булгатап тора Нде. Кечкенә Гөлгенә кайчак: "Бу әби нишләп минем әнине гел ачулана икән?!" — дип гаҗәпләнә иде.
— Карале, кызым, карап-карап торам да, син балаң барын да онытасың бит! Ниткән хәл бу: атналар буе өйгә дә кайтып кермисең! Кемнәрдән алдың гомер нәселебездә булмаган бу оятсызлыгыңны?! — дия иде әбисе, берничә көн югалып торганнан соң берни булмагандай өйләренә кайтып кергән әнисенә. — Кешеләрдән, күрше-күләннәрдән оят бит, валлаһи! Картайган көнемдә йөземә кызыллык китереп, алдыңныартыңны карамыйча йөрисең. Җитте сиңа, туктат бу эшеңне! Юньлегә түгел синең бу оятсызлыгың, бел аны! Син яшь кыз-кыркын түгел, балаң бар бит синең, балаң! Аны кеше итеп үстерергә кирәк — иң беренче кайгың шул булырга тиеш синең. Акылыңа кил!
Шундый яисә шуңа охшашлы сөйләшү вакытларында әнисе гел акланырга тырыша иде. Иә ул иптәш хатыннарында булган, йә берәр дусты белән авылга кунакка кайтып килгәннәр .
Гөлгенә ул чакларда әбисенең хаклы булганлыгын тик соңыннан, инде әбисе белән әнисе арасындагы ул сүзләрнең мәгънәләренә төшенә, үзе дә нәрсәнең нәрсә икәнен аера башлагач кына аңлады: әнисе ир-ат затын ярата торган булган . Әбисе исә кызының җилбәзәклеген күңеле-фигыле белән кабул итә алмаган, аның өчен кеше-карадан оялган. Әле дә хәтерендә, әбисе әнисен еш кына:
— Акылга утырырга уйлыйсыңмы син, кызым, юкмы? Нинди җүнсезлек бу?! Җитте сиңа! — дип, ачы күз яшьләре белән елый-елый орыша иде, мескен.
Әнисе дә сүзсез калмый иде, әлбәттә.
— Гел шулай дисең син, әни! Тик шуны аңларга теләмисең: шәхсән үз тормышымны җайларга хакым юкмыни соң минем? Мин дә кеше бит! Минем дә бәхеткә хакым бардыр ич!..
— Бар хакың, бар, балам, — дигән иде моңа каршы әбисе. — Бу кадәресен мин дә аңлыйм. Ләкин үз тормышымны җайга салам дип, очраган һәр ир затына барып ябышмыйлар бит инде! Кешене белеп-сынап кына чыгаларые безнең заманда кияүгә. Бер мәртәбә генә! Ә син күргән берсенең кочагына ташланасың. Шуңа күрә рәтле тормышың да юк: кайсыннан бер елдан, кайсыннан берничә айдан аерылып кайтып керәсең. Шушы да булдымы бәхет, шушы да булдымы җайлы тормыш?! Кара аны, кызым, чибәрлегең белән масайма — сүнә торган нәрсә ул...
Чибәрлек дигәннән, әйе, Гөлгенәнең әнисе төскә-биткә, чыннан да, бик тә күз төшәрлек иде: җиңелчә генә бөдрәләнеп торган чем-кара чәч, шомырттай кара, үтәли тишәрдәй карашлы, шул ук вакытта ниндидер серлелек сирпелеп торган күзләр, елмаюы гел үзенә тартып, ымсындырып торган кабарынкы, матур иреннәр, килешле, атсуланып торган чиста йөзен ямьләп торган авыз-борын, каләм белән махсус сызгандай сызылып киткән нечкә кара кашлар, озын, кайтарылып торган керфекләр. Җитмәсә көлгәндә-елмайганда уң як битендә кечкенә генә матур чокыр барлыкка килә. Әбисе еш кына Гөлгенәнең үзенә дә: "Син нәкъ әниеңнең күчермәсе инде, кызым! Күз генә тия күрмәсен, Ходай бәхетеңне бирсен!" — дип әйтә торган иде. Тик язмыш эшеме бу, әллә аңлатып бирә атмаслык башка бер нәрсәме, ни кызганыч, әнисе шул чибәрлеге белән дә бәхетле, ныклы гаилә корып җибәрә алмады: ир-ат дигәненең кайберсе йә эчкече булып чыкты, кайсысы тормыш арбасын җигелеп тартырга теләмәде, йә өлешенә тигән көмеше үзенә тиң түгел дип, үзе кире какты. Ә беренче ире — Гөлгенәнең әтисе белән дүрт елга якын яшәгәннәр иде дә, тора-бара аннан үзе йөз чөерде — янәсе, чибәрлеге аныкына тиң түгел, аның белән кеше арасына чыгарга да уңайсыз, җитмәсә бик гади дә. Дөрес, инде вакытлар үтеп тә бәхет дигәнен һаман таба атмагач, аның бу иреннән үзе теләп аерылуына үкенгән чаклары да булды. "Үз бәхетемнән үзем ваз кичтем бит, җүләр!" — дип битәрләде ул. Ләкин вакыт узган иде инде: ишетүенчә, элеккеге ире, матур гына тормыш корып, бантка шәһәргә үк күчеп киткән иде...
Күңел дигәнең бер бәйдән ычкынып кузгалса, кызык икән: кешедә оят та кача, ул, болай уңайсыз, болай ярамый, дип тә уйланмый бантлый. Гөлгенәнең әнисе дә эзләнде дә эзләнде — күп ир-атларны сокландыра, хәтта үтеп киткәч тә артларына борылып карарга мәҗбүр итә торган чибәрлеге, җиңел, кызларныкыдай сыгылмалы гәүдәсе, нечкә биле, тулышлы күкрәге аңа үзе теләгән, үзе сайлаган ирне бүләк итәргә һәм аның белән бергә үзе күз алдына китергән бәхетне дә алып килергә тиеш кебек иде. Ләкин ул бәхет нишләптер һаман аннан читтә йөри бирде. Ә Гөлгенәсе күзгә күренеп үсә башлагач, хыялындагы ир-ат затын табуы тагын да авырлаша төште: танышып яхшы гына йөрешеп киткәч тә, кияү буласы кайбер кешеләр, бу чибәр хатынның инде баласы барын белүгә үк, эшне өйләнүгә җиткермичә, тизрәк качу ягын карадылар. Төгәл генә әйткәндә, шундыйларның икесе аны нәкъ шул баласы аркасында ташлады. Үзләре болай ышанычлы кебекләр иде, Берсе авиация заводында инженер булып эшли, икенчесе, аннан соң танышканы, бер мәдәният йортында драмтүгәрәк җитәкчесе иде. Ләкин алар, аның баласы барын белүгә, үзара сүз куешкандай:
— Миңа чит кешенең баласы кирәкми! Гафу итәсең, Әлфия ханым, — диделәр.
Аның шуннан соң кызы Гөлгенәгә карата әкренләп суына баруы да шушы чакларда, шушы уңышсыз мәхәббәтләрдән соң, үз бәхетен табу юлында шактый зур каршылык булып торуын аңлагач башланды бугай. "Болай булгач, үз тормышымны гомерем буе да җайлый алмыйм түгелме?!" — дип, ниндидер үкенечле, аптырау хатәтендә катып ачынды ул. Шулай итеп, аңа шатлык, аңа бәхет китерергә тиешле йөрәк парәсе тора-бара аның җанын кимерүче, олы бәхетенә ирешү юлында каршы торган яшерен дошманына әйләнә башлады. Шуңа күрә, Гөлгенәгә ике яшь тулганда, ул аны баталар йортына илтеп тапшырды. Кем белә, бәлки, моны эшләү аңа да җиңел булмагандыр. Монысын аның үзе һәм бер Атла гына белә. Тик шунысы хак: ул вакытта өйләрендә купкан тавышны күрсәң! Әнисенең Әлфиягә теләгән каргыш-әрен кеше күтәрерлек түгел кебек иде.
— Оятың юк икән синең, җирбит! Исән-сау була торып, үз балаңны үз кулларың белән детдомга тапшыр инде, ә! И-и Аллам, бу хурлыкларга дучар иткәнче, никләр генә җанымны алмыйсың икән?! Нинди гөнаһларым өчен адәм күтәрә алмаслык сынаулар бирдең син миңа картлык көннәремдә? — дип шашына-шашына илерде карчык.
Шушы хәлдән соң ай ярым чамасы урын өстендә ятты, мескен.
Аңа шунысы бигрәк авыр булды: кызы Гөлгенәсен балатар йортына бирәсең әйтмәгән дә иде. Чираттагы киявенә чыгам дип алып киткән иде ул аны. Ә аннан ел да тормыйча кайтып керде. Ә баласы үзе белән юк иде. Сораштыра торгач кына, кызын баталар йортына бирүен әйтергә мәҗбүр булды.
— Үзем караган булырыем мин ул баланы, — диде кар - чык, үзәге өзелеп. — Үземә дә иптәш булырые. Сиңа ышаныч юк бит — бүген монда, ә иртәгә, койрыгыңны күтәреп, чираттагы киявеңә чабасың...
— Үзең дә авыру ич инде син, әни, — диде аңа Әлфиясе . — Юкка борчылма, бераз тормышым җайлана төшүгә алам мин аны. һичшиксез, алам, әни! Шундый шарт белән калдырдым мин аны...
— Алланың бәддогасы төшсен сиңа! Сиңа әйтер сүзләремнең иң соңгысы бу. Шул сабыеңның күз яшьләре төшәр әле төшүен... үзеңә үк төшәр... — диде карчык. — Иртәгә үк барып алып кайт балабызны — үзем карыйм! Әле үзем исән чагымда баланы детдомда яткыраммы соң? 
Гөлгенә балалар йортында дүрт ел яшәде. Дүрт ел әнисен күрергә тилмереп, һәр көн әнисен көтеп гомер үткәрде дисәң, дөресрәк булыр, мөгаен. Яңадан әнисен күрү алты яшьлек бала өчен дөньядагы иң зур шатлыкларның да иң олысы, иң кадерлесе иде. Әбисе дә, ниһаять, оныгын яңадан күрә алуына чиксез шат иде, шуңа күрә аңа бар булган күңел җылысын бирә килде, аның киңәшчесе дә, шатлык-кайгыларын бүлешүчесе дә ул булды. Әнисе — ул бер торак конторасында кассир булып эшли иде — йә һаман эштә, йә эштән соң аны гел кемдер йә кинога, йә театрга чакыра. Шуңа күрә өйләренә соң гына кайта, ул вакытта инде Гөлгенә йоклаган була. Ә иртән, кызы йокыдан торганда, ул тагын эшкә китеп өлгергән. Әйе, кыз һаман әбисе белән иде, ул дөньяда Гөлгенәнең иң якын, әти-әнисен дә алыштыручы иң изге кешесе булды.
Алай да әнисен шулай күралмавы кайчан башланды соң әле? Аны соңгы мәртәбә чираттагы ир заты белән күргән көннән соң бугай...
Ял көне иде ул, Фәнисә белән Гөлгенә Үзәк паркка күңел ачып кайтырга чыкканнар иде. Көлешә көлешә, бөтен дөньяларын онытып, таганда атындылар, "шайтан тәгәрмәче"нә утырып, курка-курка — биеклектән баш әйләнә бит! — өстән Казанны да күзәттеләр, ачык сәхнә янында туктап, бераз вакыт концерт та карадылар. Аннары инде, арып-талгач, туңдырма сатып алдылар да бик тәмләп, ашыкмыйча гына шуны ашарга керештеләр. Шулай сөйләшә-сөйләшә эскәмиядә туңдырма ашап утырганда, аллеяның икенче ягында, ал арга арты белән торган эскәмиядә, бер ир-ат белән иркенләп, көлешә-көлешә сөйләшеп утырган хатын-кызның кисәккисәк ишетелеп куйган тавышы ничектер колагына таныш кебек тоелдымы, Фәнисә, борылып, шул парга күрсәтте дә:
— Бу хатынның тавышы Әлфия апа тавышына охшаган, — дип куйды.
— Бүген әни энесе янына кайтып китте, кичкә генә өйдә була, — диде моңа каршы Гөлгенә, бер дә исе китмичә. — Аның бер энесе авылда агроном булып эшли. — Алай да, нәрсәдәндер шикләнгәндәй, ирексездән борылып-борылып теге эскәмиягә таба караштыргалый башлады. Кем белә, шикләнү дә түгел, ә бәлки гади кызыксыну гына булгандыр бу. Дәкин кыз бераздан, гаҗәпләнүдән коңгырт күзләрен түгәрәкләндереп, сызылып киткән кашларын маңгаена чөеп, ике кулы белән чытырдатып Фәнисәнең беләгенә ябышты да: — Чыннан да — ул! — дип пышылдады.
— Кем? — дип сорады инде бу турыда онытып та өлгергән дусты. — Кайда?
— Әле генә син тавышын әнинекенә охшаткан хатын, чыннан да, минем әни икән бит! — диде Гөлгенә, аны ишетүләреннән курыккан шикелле әкрен генә. — Ә безгә, авылга кайтам, дигән булды, үзе ир-ат белән чөкердәшеп утыра!
Инде алар, кызыксынып, теге эскәмиягә ешрак күз аткалады. Тукта, нәрсә бу?! Үбешәләр?! Әйе, бер-беренең колакларына нидер пышылдашалар һәм, кеше-кара күрмәгәндә, үбешеп тә алгалыйлар. Әлбәттә, үзләрен читтән күзәтеп торалар дип исләренә дә китермиләр. Алай да үбешүләре бик кыска, куркып-шикләнеп кенә.
— Карале, Фәнисә, синең әниең беркем белән дә очраш - мый бугай, әме? — дип сорады кинәт Гөлгенә, күңелсез уйларыннан арынырга теләгәндәй. — Кияүгә дә чыкмый...
— Чыкмый шул. Сорап килүчеләр дә булды, юк, чык - мыйм, диде. Ул әтине бик яраткан булган. Аны төзелештә плитә басып үтергәч, акылыннан шаша дип уйладым. Аллага шөкер, тернәкләнде, онытыла төште. Хәзер инде, сине кеше итәсем бар, шуңа кияүгә чыкмыйм, ди. Берәр яхшы кеше очраса, мин каршы да түгел югыйсә. Ялгызларга тормыш алып бару җиңел түгел бит...
"Ә минем әни һаман үзенә кияү эзли, — дип уйлап алды Гөлгенә, иптәшенә көнләшеп карап. — Авылга кайтам дигән кеше парк эскәмиясендә ир-ат белән үбешеп утыра. Көпәкөндез! Эче тулы ялган икән минем әнинең..."
Шушы вакыйгадан соң атна-ун көн чамасы вакыт үткәч, бер дә бер көнне Гөлгенәнең әнисе үзенең кияүгә чыгуы турында әйтте:;
— Әни, мин бер кешегә кияүгә чыгам. Җыена башла, бер атнадан барыбыз да Себергә китәбез. Ул шунда эшли, — диде ул, инде мәсьәләнең хәл ителгәнлеген белдереп.
Кинәт кенә килеп ирешкән бу хәбәрдән әбисе тәмам аптырап, үзенә урын таба алмаган кеше кебек, басып торган җирендә тораташтай катып калды. Тик бераздан соң гына, аңына килгәндәй:
— Ул кеше белән таныштырмадың да, кызым, ниндирәк бәндә еоң ул? — диде. — Себер тикле җәһәннәм астына ияреп китәрлек ышанычлы кеше микән, дим...
— Минем үземә ошый, тормыш итәрдәй кеше шикелле күренә... Шахтер... — Гөлгенәнең әнисе бу сөйләшүне тизрәк тәмамларга тырышкандай күренде, — Җыеныгыз, Ходай язганны күрербез, әни. Тәвәккәллибез... Син дә янымда булырсың...
— Мин беркая да кузгалмыйм, кызым! Туган-үскән җи - ремдә ятуын телим сөяк-санакларымның, — диде әнисе Әлфиягә. — Син үзеңә карыйсың, мин сине тота алмыйм... Миңа яшәргә дә күп калмагандыр инде...
Чыннан да, бер атнадан җыенып-әзерләнеп беткән әнисе янына ике баласы белән — әйтүенчә, хатыны үлгән икән — булачак кияве килеп керде, һәм алар, поездга соңаруларын сылтау итеп, әзерләнгән чәйне дә эчмичә, Әлфиянең ике чемоданын алып, такси белән вокзалга төшеп киттеләр.
Иа Хода, ничек тиз уза бу вакыт дигәнең! Әнисенең шул чыгып китүенә дә сигез ел булды бит инде! Быел әбисе үлгәнгә дә дүрт еД тула.
...Кинәт яңгыраган ишек кыңгыравы тавышы Гөлгенәне авыр уйларыннан арындырып җибәрде. Тиз генә барып ишекне ачты. Рәсимә апасы икән. Әбисе үлгәннән соң Гөлгенәне үз тәрбиясенә алган, кыскасы, әбисе урынына да, әнисе урынына да калган Рәсимә апасы. Хәер, инде хәзер аны әнисе дисә дә була. Табиб булып эшли. Уйлап карасаң, бөтенләй чит кеше югыйсә: ни туганнары түгел, ни якыннары. Әбисе авырган чакларында янына килгәләп йөргән доктор. Юк, Гөлгенә аны һич тә чит кеше дип әйтә алмый, алай дияргә теле әйләнми: менә дүрт ел бергә-бергә әни белән кыз шикелле яшәп яталар!
— Төсең киткән дип әйтимме, Гөлгенә? — диде Рәсимә апасы, кулындагы сумкасын элгечкә элеп. — Авырмыйсыңдыр бит син, бала?
— Юк, Рәсимә апа, ниткән авыру ди! Бераз арылды гына бугай: бүген лекцияләр күп булды...
— Алай гына булса ярар . Әллә авырып киттеңме дип курыктым. — Рәсимә апасы аякларын салды да, куллары белән чәчләрен рәтли-рәтли, бүлмәгә таба атлады. — Лекцияләр күп булды дисең алайса? Ә син беләсеңме, Гөлгенә, кешене нәрсә боза? Ярар, уйлап азапланма, үзем әйтәм: дөньяда кешене эшсезлек боза, бала, эш-сез-лек! Шуңа күрә: "Эштән кешеүлми", — дип юкка гына әйтмәгән борынгылар. — Ул, битләрендәге берничә генә бөртек сипкелләрен уйнатып, елмаеп куйды. — Дөрес, студент чакта сакаллы профессорларның йоклатырлык тавыш белән укыган лекцияләрен бик тыңлап утырасы килми дә......Ләкин — кирәк!
— Кирәк, әлбәттә! Аларсыз нинди югары белем алып булсын ди?! — дип җөпләп куйды аның сүзен Гөлгенә. — Безнең эш — уку. Тырышып уку! — Кинәт аның күзләре өстәлдәге телеграммага төште дә ияге белән шуңа таба ымлап алды. — Әни хәбәр биргән әле анда, Рәсимә апа. Тик, белмим, нигә монда кайтып күзгә-башка күренеп йөрергәдер?!
Рәсимә апасы өстәлдән телеграмманы атып укып чыкты.
— Менә хәзер аңладым мин нигә төсең киткәнен. Яра - мый алай, ярамый, — диде ул, ничектер катгый итеп, һәм җиңелчә генә бармак янап алды. — Сөенергә кирәк, бала: әниең бит ул синең! Аңлыйсыңмы? Әниең!
— Гафу итәсең, Рәсимә апа, сөенә дә алмыйм мин бу хә - бәргә, шатлана да. Юк ул минем өчен! Дөньяда юк! Ямьсез үткәннәремне генә хәтерләтә ул миңа. Ә минем ал арны хәтерлисем дә, күз алдыма китерәсем дә килми...
— Тынычлан, бала, тынычлан! Әни турында алай әйтергә ярамый. Гел начарлыкны гына истә тоту яхшы гадәт түгел. Аларын онытырга тырыш!
— Ә аларын оныттырырлык яхшыларын кайдан алыйм икән соң мин, Рәсимә апа?! Булмады бит алары, булмады! — Гөлгенәнең күзләрендә яшьләр күренде. — Тырышам да мин аны якын итәргә... тик... тик... булдыра алмыйм... Бәгърем каткан...
— Бетте, бетте, тынычлан! — диде Рәсимә апасы, кызның башын күкрәгенә кысып, һәм үзенең йомшак, җылы кулы белән ашыкмыйча гына чәчләрен сыйпап алды. — Барысы да яхшы булыр, бала, барысы да яхшы булыр...
Рәсимә апасы бер кулы белән Гөлгенәнең аркасыннан сөя, икенчесе белән аның чәчләрен сыйпый. Тынычландырырга тели, юатмакчы була. Әйтерсең менә хәзер ул куенында кемдер кыерсыткан үз баласының, үз йөрәк парәсенең кайнар сулышын тоя.
Юк шул, юк, менә шулай үз йөрәк парәсенең аркасыннан кагарга, йомшак чәчләреннән сыйпарга язмаган аңа. Язмаган! Хәзер утыз яшенә җитеп килүче Рәсимәгә күңеленә якын ир-атның җылы кочагын татырга туры килмәде. Ә хәзер соң инде. Әйе, соң инде хәзер! Хәер, башкаларга карыйсы да килми хәзер, чөнки, ничә еллар үтеп китсә дә, күңелендә һаман саклана шул ул беренче мәхәббәте... Саклана? Бәлки, инде ул элеккеге кебек януы да түгелдер, тик әнә шул беренче сөю ялкынының ниндидер бер җылы күмере күңеленең ерак почмагында кабынып, вакыт-вакыт аны ләззәтле уйларга чумдырып ала, йөзен ниндидер якты сагыш белән йә яктыртып, авыз кырыйларында мөлаем, самими елмаю барлыкка китерәдер, йә ниндидер ачыну, үкенечле сагышлар белән бөтен күңелен бик каты авырттырып, тырнап, үзәкләрен өзеп үтәдер... Нишлисең, үтә инде, үтә. Күңелне биктә тотып булмый бит. Аннан соң хәтер дигәнең синнән сорап-нитеп тормый бит ул: искәрмәгәндә генә әллә кайчангы үткәннәрне искә төшереп җаныңны айкап-айкап ата. Хәтта беравык үз-үзеңә урын табатмыйча йөрисең. Менә хәзер дә шулай булды бит әле...
...Рәсимәнең күзенә Салих медицина институтына керү имтиханнары тапшырып йөргәндә үк чалынган иде. Гәрчә вакыты да ул түгел иде — ут йотып йөргән чак: "Керә алырмынмы? Монысын ничәгә бирермен?" Ләкин, нишләтәсең, яшьлек бит, яшь чак бит! Имтиханнар тапшырам дип, күзне бәйләп йөреп булмый!
Егет чибәр иде: уртачадан бераз калкурак буй, каратутлы, чип-чиста — ник бер миң яисә бетчә әсәре булсын! — йөз, куе кара кашлар, сабырлык бөркеп торган шомырттай кара күзләр. Хәер, аның салмак, ашыкмыйча атлавыннан ук үзүзенә ышаныч, аннан килеп чыккан сабырлыкмы, әллә ниндидер салкын канлылыкмы сизелеп тора иде.
Алар икесе дә, имтиханнарын уңышлы гына тапшырып, институтта укый башладылар. Икесе ике факультетта укысалар да, Рәсимәнең кызыксынучан күзләренә сирәк-мирәк кенә Салих та чалынгалый иде. Дөресен генә әйткәндә, кыз аны очратырга, күңеленә кереп урнаша башлаган бу тыйнак егетне читтән генә булса да күзәтергә тырыша иде. Ләкин аны очратканда: "Син миңа бик тә ошыйсың, егет! Син минем күңелемә ныграк керә барасың", — дип әйтеп булмый бит инде. Мондый хокук ир-егетләргә генә бирелгән, теләгәндә, алай дип бары тик алар гына әйтә ала. Ә кызлар, мәхәббәтләреннән янып-көеп йөрсәләр дә, алай дип әйтә дә, сүз куша да алмый — горурлык дигән нәрсә йрек бирми. Әлбәттә, дөнья булгач, гомуми кагыйдәдән тайпылган очраклар да булгалыйдыр. Тик Рәсимә алай эшли алмый, алай эшләргә дә теләми.
Тора-бара, ни гаҗәп, ул Салихны читтән күрү белән дә канәгатьләнә башлады: аны күрсә, күңеле тынычланып кала — шөкер, исән-сау. Ләкин бер дә бер көнне, Студентлар язы дигән бәйрәм-фестиваль вакытында, аңа күптән көткән бәхетнең иң-иң олысы елмаеп куйды: Салих аны биергә чакырды. Ул вакытта өченче курста укыйлар иде бугай инде. Шунда бер-бере белән якыннан танышып киттеләр. Баксаң, Салих та хәтерли икән әле бергә имтиханнар тапшырып йөргән чакларын. Биюләр бетеп, кичә тәмамлангач, Салих аны тулай торакка хәтле озата кайтты. Трамвайдан төшкәч, Достоевский урамыннан салмак кына атладылар. Урам тып-тын. Көндезләрен язгы кояш нурлары астында эрегән карлардан хасил булган һәм, күзләрне чагылдырып, җемелдәшә-җемелдәшә аккан гөрләвекләр дә тынып калган, кичке салкында алар бозлы челтәргә әйләнгән: өсләренә басканда, язгы сулыш белән өретелгән пыяладай, йомшак кына чыңгылдап ватылалар. Менә шушы бозга әйләнгән көндезге гөрләвекләр өстеннән атлый-атлый танышканнар иде...
Ике ел йөргәннәр иде алар. Мәңге аерылмас кебекләр иде. Бергә укыган дуслары бу мәхәббәтләренең ахыры никах белән тәмамлануына шикләнмиләр дә иде инде. Аларның ничек пар килүләренә көнләшүчеләр дә юк түгел иде, әлбәттә. Хәтта бик якын дип санаган дус кызы, ничектер шулай егетләр турында сөйләшеп утырганда, аңа ачыктаначык үзенең дә Салихка гашыйк булуы, бу сөюеннән акылдан шашар дәрәҗәгә җитүе турында әйтте. Хәер, ул дусты әйтеп кенә дә калмады, егетне үзенеке итәр өчен кулыннан килгәннең мөмкинен дә, мөмкин түгелен дә эшләде бугай, Рәсимә берничә мәртәбә аларны бергә-бергә күргәләде, ә бер тапкыр кинодан чыкканнарын күрде... һәм ике еллык дуслыклары шуның белән бетте дә. Дөрес, моннан соң да янына килеп-килеп карады Салих, ләкин Рәсимә хыянәтне кичерә торган кызлардан түгел иде — егете ничәмә-ничә тапкыр аңлашырга, гафу үтенергә тырышмасын, Рәсимәнең сүзе кыска булды: "Бер кискән ипи телемен ябыштырып булмый, Салих. Мин синең бәхетле булуыңны телим. Хуш!"
* * *
Вокзал казандагы аш сыман кайный, ыгы-зыгы килә: кемнәрдер каядыр китәргә ашкына, кемнәрдер кайдандыр кайткан, монда озату сагыш-кайгылары да, күрешү-кавышу шатлыклары да үзара үрелеп-аралашып беткән, күз яшьләре дә төрлечә — кайсыдыр очрашу шатлыгыннан елый, кемнәрнеңдер керфекләрендә аерылышу ачысыннан бәреп чыккан күз яшьләре ялтырый. Нишләтәсең, вокзал шундый урын инде, хәтта мондагы ыгы-зыгы, этеш-төртеш тә беркемнең ачуын да китерми, кәефен дә бозмый, киресенчә, бу урын кешеләрнең гадәти тормыш тудырган киеренкелеген юкка чыгара, яисә аз гына булса да йомшарта, оныттыра төшә кебек. Күңел сүз белән дә әйтеп бирә алмаслык ниндидер бушану кичерә. Шушы бушануны һаман хәрәкәттә булган, кайгышатлыклар белән тулы вокзал һавасыннан ала шикелле. Ни гаҗәп, вокзал бинасы эченә кермәс борын ук бу үзенчәлекле һава каршыдагы агачлар янына якынлашу белән сизелә сыман: гүя аларның һәр яфрагы, эреле вакмы һәр ботагы моң-сагыш, кайгы-хәсрәтләрдән тора, алар аны үз мәшәкатьләре, үз кайгылары белән дөньяларын онытып йөргәннәрнең һәрберенә аерым-аерым өләшеп биреп тора...
Гадәттә зиратка килгән кеше дә шуңа охшашрак халәт кичерә: монда да әллә нинди зур кайгыларың да онытылып, йә булмаса юкка чыгып торгандай була; монда кеше ыгылызыгылы, кайгы-хәсрәтләр бәхет-шатлыклар белән аралашыпбәйләнеп беткән бу фани дөньяга бик тә кыска вакытка гына килүенә төшенә. Нәкъ төшенә! Белүен ул аны болай да белеп яши, ләкин тормыш, дөнья мәшәкатьләре моны гел оныттырып килә — гәрчә кеше аның шулай икәнен белсә дә, ул аны чынбарлык дип кабул итми, аның асылына төшенми, Ә монда, шау-шулы вокзатдан аерматы буларак тып-тыныч җирдә, адәми зат ыгылы-зыгылы дөньяга кунакка гына килгәнлегенә бөтен күңеле, барлык күзәнәкләре, бөтен барлыгы белән төшенә: иртәме, соңмы ул да монда киләчәк, ул да, менә птуптындагылар шикелле, кечкенә генә бер таучыкка әйләнәчәк... 
Юк, әлбәттә, Гөлгенәгә бу күңелсез нәрсә турында уйларга да иртә, ул — яшь, бөтен барлыгыннан яшьлек дәрте, яшьлек яме ташып торган кыз, аңа яшисе дә яшисе әле! Ә менә үзе онытырга теләгән күңелсез хатирәләр коңгырт күзләреннән яшьлек дәрте ташып торган Гөлгенәдә дә бар. Нишләтәсең аны, дөньяда күңелгә мәңге онытылмастай булып кереп каттан алар, телисеңме-теләмисеңме, һаман искә төшеп азаплыйлар.
Менә ул дусты Фәнисә белән тимер юл вокзалы янындагы киосктан чәчәк бәйләме сатып алды. Сайлап тормыйча гына. Хәер, әни кешегә, сигез ел буе күрмәгән әнисенә ниндирәк чәчәкләр бүләк итәсен белми дә иде. Әллә агын, әллә карасын, кызылын, зәңгәрен дигәндәй, шайтан белгән аны. Әле чәчәк алырга бөтенләй уйламаган да иде, ләкин Фәнисә, икеләнергә урын калдырмыйча:
— Чәчәксез ярамый, Гөлгенә! Шундый кадерле кешеңә... — диде, тик шундук дустының әнисенә карата мөнәсәбәте исенә төште бугай: — Әниең ич ул синең! — дип, "кадерле кеше"пе бераз йомшартып өстәп куйды.
Ашыкмыйча гына вокзал эченә керделәр. Хәер, аны вокзал эче диюдән бигрәк, кибет, киосклар галереясы дисәң дөресрәк булыр: нәрсәләр генә сатмыйлар да, ниләр генә юк монда! Әле поездларының килеренә шактый вакыт бар иде, шуңа күрә туктала-туктала сатуга куелган әйберләрне күздән кичерергә керештеләр. Гөлгенәгә бу гамәл күңелсез уйларыннан арыну өчен дә кирәк иде.
Чыннан да, гаҗәп бит: менә-менә поезд белән сигез ел күрмәгән-күрешмәгән әнисе кайтып төшәчәк, шатлыклы вакыйга. Шул сөенеченнән күккә сикерергә тиеш иде кебек, тик... Тик Гөлгенә хәзерге минутта үзендә әллә ни күккә сикерерлек сөенеч сизми. Дөрес, ничектер дулкынлана, ләкин бу еөенечле-шатлыклы дулкынлану түгел. Хәер, бер караганда, дулкынлану да түгел бугай әле аның хәзерге халәте. Ни булыр, очрашу ничек узар, дигән кызыксынулы да, бер үк вакытта әллә ниткән каршылыклы да көтү иде бугай бу. "Ул минем белән ничек күрешер? Кочаклап алырмы? Ниләр әйтер? Мин аңа ни диярмен? Аның белән үземне ничек тотарга икән: әни, дип кочагына ташланыргамы, әллә бераз салкынчарак, юк, салкынчарак түгел лә инде, ә бик гадәти генә, башка бер чит кеше белән очрашкандай, бик хисләргә бирелмичә генә күрешергәме?" Гөлгенәне шундый сораулар борчый иде. Хәтта һәрвакыт чая, үткен телле, җор сүзле кыз ничектер үз эченә йомылып калган шикелле булды, сүзгә саранланып калды. Гадәттә, имтиханга керер алдыннан, студент халкын шуңа охшашрак халәт биләп ала.
— Балтасы суга төшкән кеше шикелле син бүген, — диде аңа Фәнисә, шелтә белән карап. — Әйтерсең башың кайгыга баткан... Яле, елмаеп җибәр әле! Күктәге кояш та көнләшеп куйсын әле үзеңнән! — Дусты, көлеп, терсәге белән аның кабыргасына төртеп алды.
— Каушыйм мин... Белсәң икән ничек каушаганымны!.. Имтиханнарга кергәндә дә болай булмый иде.
— Ә син каушама! Бары тик шатлан гына! Юк-бар уйларыңны куып җибәр. Якын кешем кайта, дигәнен генә калдыр. Менә күрерсең, барысы да яхшы булыр!
— Әйтүе генә ансат...
Кинәт алар көткән поездның вокзалга якынлашуын хәбәр иттеләр. Алар перронга чыкты. Ниһаять, озын-озак юл узган поезд, хәзер туктап бераз сулу атырга мөмкинлек тууына шатлангандай, перронга якынлашты һәм бераздан туктап ук калды. Каршылаучылар үзләренә кирәкле вагоннарны эзләп чабыша башлады. Гөлгенә белән Фәнисә дә, адымнарын тизләтә төшеп, уникенче вагон янына килеп җитүгә, проводница тамбур ишеген ачып җибәрде һәм кайтучылар берәм-берәм җиргә сибелергә тотынды. Ашыга-кабалана төшәләр, әйтерсең ерак юлдан менә шушы перрон асфатьтын сагынып кайтканнар — шуңа аяк баскач кына ашыкмыйлар, күзләре белән якыннарың эзләп, тирә-якка сабыр гына каранып торалар.
Инде вагоннан шактый кеше төште, ләкин әлегә алар арасында Гөлгенәнең әнисе, дөресрәге, аңа охшаган хатын-кыз һаман күренми дә күренми. Кызлар сүзсез генә бер-беренә карашып алдылар: әллә күрми калдыкмы?
— Аптыкма! Хәзер төшәр. Әлфия апаны мин дә таныйм ич... — диде Фәнисә, дустының хәлен аңлап. Гәрчә аны танырына икеләнсә дә. Хәер, гаҗәп тә түгел — күрмәгәненә күпме вакыт үткән инде.
Бер ара вагоннан чыгучылар беткән шикелле тоелды. Хәер, юк икән, әнә ике кулына ике чемодан тоткан бер яшь кенә ир-ат тамбурга килеп чыкты, аның артыннан ук бер кулына кечерәк чемодан, икенчесенә махсус тоткалы каеш белән бәйләнгән зур гына төен тоткан ханым күренде. Ират хатынга таба борылып нәрсәдер әйтте дә, тиз генә баскычтан төшеп, тамбурга таба кулларын сузды — әйберләрен алып торырга икән исәбе. Хатын-кыз ал арны биреп торды, ә тегесе ал арны алып чак кына читкәрәк куя барды, аннары кире вагон эченә кереп китте һәм хатынга таба иелеп нәрсәдер әйтте дә, битеннән үбеп, күздән югалды.
Ниһаять, хатын-кыз, хәер, аңа ханым дию урынлырак булыр иде, тамбурдан җиргә төште дә, гадәте буенча гына бугай, куллары белән үзенең гәүдәсенә бик ятышып-килешеп торган кара юбкасын каккалап алды, шундый ук кара костюмының итәген бер-ике мәртәбә тарткалап куйды, аннары әйберләре янына килеп басты, башына кара челтәр бәйләгән, артка таба җыйнап куйган чәчләрен куллары белән сыпыргандай итте һәм ниндидер борчулы карашы белән тирә-якны айкый башлады. Ә халык гөжли, кешеләр кочаклашалар, үбешәләр, очрашу шатлыгыннан кычкырып-кычкырып сөйләшәләр — перрон ыгы-зыгылы халык белән мәш килә.
Гөлгенә белән Фәнисәнең күзләре һаман вагоннан чыгучы кешеләрдә. Менә инде аннан чыгучылар да бетте. Бераздан перрондагы халык та күзгә күренеп азая башлады. Кызлар, гаҗәпләнеп, сүзсез генә бер-берсенә карашып алдылар, сүз куешкандай, икесе дә бергә иңбашларын сикертеп куйдылар. Әллә күрми калдыкмы дип, икесе дә аптырашта иде. Кинәт икесе дә берьюлы чемоданнары янында басып торган теге хатынга күз салып алдылар. Әйе, бу хатын-кыз да әле генә поезддан төште. Тик аның белән тагын бер яшьрәк кенә ир-ат та бар иде түгелме? Ә хәзер анысы күренми. Димәк, ул бу хатынның әйберләрен чыгарырга гына булышкан. Чыннан да, аның әнисе булуы да мөмкин бит...
— Карале, Фәнисә, әллә шушы микән минем әни? — дип пышылдады Гөлгенә, шул якка ымлап.
— Мин дә икеләнеп карап торам әле... Әллә улмы икән, дим, тик берничек тә таный алмыйм...
Ул арада уникенче вагон тирәсе бөтенләй бушап калды диярлек. Инде теге хатын-кыз да аларга игътибар иткән шикелле: алар ягына озак кына карап-карап тора да аннары, уңайсызланып, күзләрен читкә бора.
— Әниең бит бу, Гөлгенә, валлаһи, әниең! Бугай... — диде Фәнисә, әкрен генә. — Барып сорап килимме?
— Уңайсыз бит... Ул мине танырга тиеш иде...
— "Тиеш иде, тиеш иде", — дип кабатлады дусты, аны үчекләп. — Ә үзең? Син дә танырга тиеш идең, аңа калса!
— Кыяфәтен дә оныткан инде мин аның...
Кинәт Фәнисә, ниндидер бер ныклы карарга килгәндәй, теге хатын ягына таба атлады.
— Гафу итәсез, апа, сез Әлфия апа бит, әйеме? — диде ул һәм, җавабын да көтмәстән, аңа кулын сузды.
— Әйе, сеңлем, әйе, — дип җанланып киткән хатын да күрешергә кулын сузды. — Исәнмесез! Гафу итәсез, ә сез кем?
— Мин Гөлсем кызы Фәнисә булам . Гөлгенәнең дус - ты... Ә әнә теге кыз... — Ул, үзенә чакырып, Гөлгенәгә тизтиз генә кул изәде. — Кызыгыз була инде, Әлфия апа...
Шуны ишетүгә, хатын, колачын җәеп, Гөлгенәгә каршы атлады. Ашыкмыйча-кабаланмыйча гына, чөнки тәмам аптырап, хәтта югалып калган иде. Аптырарсың да, гаҗәпләнерсең дә: үз кызыңны таныма инде! Иа Хода, өнеме бу, әллә төшеме? Юк шул, төш түгел, өн иде бу!
— Гөлгенә! — дип килеп кочаклады ул кызын һәм аның башын күкрәгенә кысты, кулы белән әле чәчләреннән сыйпады, әле аркасыннан каккалады. — Гафу ит, танымадым мин сине... Үзгәргәнсең... Фәнисәне дә танырлык түгел... — Әлфиянең күзләрендә яшьләр күренде. Ләкин ул үзен бик тиз кулга алды, елмаеп куйды. — Менә ялга дип кайттым әле... Ике елныкын алдым...
— Мин дә танымадым сине... — дип төртелеп калды Гөлгенә.
— Иә, ничек яшисең? — диде әнисе, Гөлгенәне кочагыннан ычкындырып, һәм, ике кулы белән аның кулларыннан тоткан хәлдә, үзеннән аз гына этәреп, аңа озак кына карап торды.
— Яхшы . Тормыштан зарланырлыгым юк. Укыйм...
— Күз тимәсен, чибәр дә соң син!
— Әби гел, әниеңә охшагансың, ди торган иде. Син дә бик чибәр бит. Әле хәзер дә...
— Ходай бәхетеңне генә бирә күрсен инде. Бүген кияүгә бирерлек булып җиткәнсең, — дип, Әлфия кызын тагын бер мәртәбә кысып кочаклады да шундук, җитте, яхшы нәрсә күп булмый дигәндәй, үзен тиз генә кулга атып, кызларның икесенә дә берьюлы мөрәҗәгатыпте: — Ярар, бататар, очраштык-күрештек, инде кайту ягына таба кузгатыйк. Такси тотарга кирәк...
Ул ике чемоданын кулларына алды да урыныннан кузгалды.
— Трамвай белән дә җайлы бит безнең якка, — диде Гөлгенә, әнисенең кулыннан бер чемоданын алып,
— Син нәрсә, Гөлгенә?! — дип гаҗәпләнде әнисе, әле хәзер дә үзенең матурлыгын җуймаган кара кашларын маңгаена чөеп. — Әллә нигә бер кайтып, трамвайда селкенеп йөримме инде мин?! Шау-гөр килеп кайтып төшик әле бер!
"Мактанасы, үзен күрсәтәсе килә, — дип уйлап алды Гөлгенә. — Шау-шуны ярата иде, бу гадәте әле дә бетмәгән икән... — Ул Фәнисәгә карап, күз кысып алды. Менә минем әни шулай инде ул, янәсе, аның кешечә генә булмас. Кинәт аның башына бөтенләй икенче төрле уй килде: — Кызык, ул безгә кайтамы, әллә Гөлсем апаларгамы? Аларга кайтуы ихтималрак, чөнки Рәсимә ападан көнләшә ич ул..."
"Көнләшә ич..." Гөлгенәнең бу сүзләрендә дөреслек чыннан да бар шул...
Балаң башка, чит кеше кулында, чит кеше тәрбиясендә үссен әле! Ничек көнләшмисең ди монда?! Көнләшү генә түгел, бу хәлгә хәтта күралмау дәрәҗәсенә җитәрсең, валлаһи! Әнә ич хәзер кызы аңа — дөньяда иң бердәнбере, иң кадерле кешесе булырдай тиешле әнисенә! — "әни" сүзен әйтергә дә кыенсына, очрашкач та ул күптәннән көткән птупты сүзне бары тик бер мәртәбә генә, анда да, теләр-теләмәс, сыгып кына чыгарды авызыннан. Әйтерсең каршында сигез ел күрешмәгән әнисе түгел, ә утын агачы басып тора! Танымады да бит хәтта! Үз әнисен танымады!
Болар әкрен генә перроннан атлаучы Әлфия уйлары, кызына карата яшерен үпкәсе. Гөлгенәне аңа каршы бергә яши торган әнә шул Рәсимә апасы котырта шикелле тоелды. Шуңа күрә ул — менә хәзер янында атлаган птупты кызның чын анасы — аны күралмый. Әле гомерендә бер мәртәбә дә күрмәгән, очрашмаган килеш, ягъни читтән торып күралмый. Шуның өчен Әлфия үзенең кайтуы турындагы телеграммасын да элеккеге дусты Гөлсемгә җибәрде. Ә аның кызы Фәнисә аны тиз генә Гөлгенәгә китереп бирде. Нәкъ ул уйлаганча! Ул бит сирәк-мирәк кенә язган хатларын да Гөлгенә яшәгән адреска түгел, ә аңа тапшыру өчен Гөлсем адресына җибәрә.
Кызганыч, әнисе исән түгел, әгәр дә мәгәр ул исән булса, ул оныгы Гөлгенәне газиз әнисенә каршы котыртыр, баланы әнисеннән биздерергә тырышыр идеме? Юк, әлбәттә! Дөрес, әнисе үзе аны, кызы Әлфияне, хәер, юк, үзен түгел, ә ир-атка булган татымсызлыгын, икенчерәк әйткәндә, йөгәнсезлеген бер дә яратмый иде мәрхүмә, — урыны җәннәттә булсын, Ходаем! — гел акыл өйрәтә торган иде. Бер караганда, аның да хаклы чаклары булгандыр, аны тәртипле, кеше арасында йөзенә кызыллык китерми торган, бала җанлы әни кеше итеп күрәсе килгәндер...
Алар вокзал алдындагы мәйданга килеп чыктылар. Әлфиянең уйларын Фәнисә бүлде:
— Сез әнә теге эскәмиядә утырып торыгыз, Әлфия апа, ә мин такси тотып алып киләм, — диде ул, эшлекле кыяфәт белән тиз-тиз юлга таба атлап. — Сөйләшә торыгыз, мин — хәзер!
Эскәмиягә килеп утырдылар. Авыр тынлык урнашты. "Такси тотарга миңа китәргә кирәк иде. Утыр менә хәзер монда сөйләшер сүз таба алмыйча аптырап!" — дип уйлап алды Гөлгенә, юлга таба ашыккан Фәнисәдән көнләшеп.
— Саулыклар ничек соң, Гөлгенә, авырмыйсыңмы? — Әнисе кулын аның иңенә салды. — Кечкенә чакта еш чирли идең син...
— Ә хәзер, тфү, тфү, — Гөлгенә кулы белән эскәмиягә суккалап алды, — күз тимәсен — чирләмим. Кыш көннәрендә генә грипп эләктергәлим. Хәер, грипп вакытларында да бик бирешмим — Рәсимә апа шундук әллә ниткән яхпты дарулар табып бирә!
"Тагын шул Рәсимә апасы!" — дип, ниндидер эчке ярсу белән уйлап алды Әлфия, ләкин ачуын сиздермәде.
— Анысы яхшы . Ә укулар ничек бара, укулар? Авыр түгелме?
— Бара әкренләп, бер җаен алгач... Әлегә имтиханнарны дүртле белән бишлегә биреп килдем. Менә тиздән сессия башлана. Монысында да сынатмаска исәп... Гомумән, укырга яратам мин...
— Мин шат синең өчен, бик шат. Киләчәктә дә тырыша күр шулай. Укып чыксаң, киләчәк тормышыңда кирәге чыгар. Ничәнче курсны бетерәсең әле быел?
— Мин сиңа язган идем... — диде Гөлгенә һәм, кисәк кенә борылып, әнисенә карап куйды. — Икенче курсны тәмамларга җыенып йөреш...
— И Ходаем, ничек шулай тиз уза бу вакыт! Артыңа борылып карарга да өлгермисең, айлар түгел, еллар үтеп китә. Әле кайчан гына... — Әлфия кинәт тукталып калды. Әйтерсең, башка дәвам итмә дип, көчләп авызын йомдырдылар. Сүзен, кечкенә генә бала идең, дип дәвам итәргә теләгән идеме ул, әллә башка берәр нәрсә әйтергә уйлаган идеме, аңлашылмый калды. Мөгаен, беренчесен әйтмәкче булгандыр, ләкин кызы күңелендә ямьсез хатирәләр уятуыннан шикләнеп, сүзен шуның белән генә очлап куярга мәҗбүр булгандыр. Ул кулъяулыгы белән күзләреннән атылып чыккан яшьләрен сөртеп алды, аннары, ниндидер ачыш ясагандай, дөресрәге, үзен шуңа ышандырырга теләгән шикелле, кадак каккандай нык итеп, ниндидер басым ясап әйтеп куйды: — Вакытны туктатып булмый шул.... Ага да ага ул...
— Аны туктатып кына нишлисең инде... Кирәк тә түгелдер аны туктатырга...
— Беләсеңме нәрсә, Гөлгенә... Кайчак туктатасы да килә шул. Хәзерге акыл белән үткән вакытның кайбер мизгелләрен кире: кайтарасы килгән чаклар була. Әгәр дә бу мөмкин булса, кайбер гамәлләрне, кайбер эшләрне башкачарак хәл итәр идең, хаталарны кабатламас идең шикелле... Синдә булгалыймы андый чаклар? Тик дөресен генә әйт!
Гөлгенә, җавап бирергә ашыкмыйча, уйланып калгандай булды. Үткәннәр?! Юк, үткәннәрнең бер генә мизгелен дә кире кайтармас иде ул. Чөнки анда үзе ясап үзе үзгәртергә теләгән үткәне дә, шулай булгач, шул үткәннәрне кире кайтарырдай мизгелләр дә юк иде анда. Үкенерлек, кире кайтарып алырга теләрлек, төзәтерлек ялгышлары да юк Гөлгенәнең, чөнки әле аның, тәүге аваз чыгарып, дөньяда яши башлавына да нибары егерме ел! Ә үткәне исә әлегә гел аннан, аның ихтыярыннан, аның теләгеннән башка гына булды бит. Шулай булгач, Гөлгенәнең үткәнендә әнисенең бөтенләй катнашы юк. Аның узгандагы тормышын, үткәнен, әгәр теләгән булса, бары тик әнисе генә үзгәртә алган булыр иде. Ләкин... ләкин үзгәртмәде бит. Үзгәртергә теләмәде, уенда бантка нәрсәләр иде... Туктале, нигә әнисе менә хәзер үткән тормыш, аның кайбер мизгелләре турында искә төшереп утыра? Нәрсә, вакытлар уза торгач, үткәне турында уйлана башлаганмы әллә?! Хәер, әгәр дә шулай икән, гаҗәп тә түгел;; беренчедән, кеше олыгая барган саен, үткәннәренә ешрак әйләнеп карый, дигәннәрен үзенең дә ишеткәне бар, икенчедән, анда, үткән тормышында, әнисенең менә хәзер — инде ничә еллар үткәч! — уйланырлык һәм дә үкенерлек нәрсәләре чыннан да булган гына түгел, ә бар иде. Димәк, аны әнә шулар уйландыра башлаган?! Шул тормышның кайбер мизгелләрен хәзер төзәтмәкче, алар өчен үкенмәкче буламы? Юк, үткәннәрне кире кайтарып та, үзгәртеп тә булмый шул. Булмый!
— Минем үткәнем дә чыпчык борыны хәтле генә ич әле, — диде шактый дәшми торган Гөлгенә. — Аннан соң... үткәнне искә алырга яратмыйм мин...
Әлфия кызының соңгы сүзләрен үзенә карата булган үпкәсе кебегрәк кабул итте бугай, ничектер куырылып куйгандай булды. Хәтта сөйләшүне бу турыда башлавы өчен үзен эченнән генә ачуланып атды, шуңа күрә сүзне башкага күчерергә теләп:
— Иа Хода, ничек сагындырды мине Казан! — дип тирән итеп, күкрәген тутырып сулап куйды Әлфия. — Бар нәрсә дә таныш, бар нәрсә дә күңелгә якын!
— Алай булгач, моңарчы нигә бер дә кайтмадың?! — диде Гөлгенә, әнисенең аны түгел, ә Казанны сагынуына ачуы килем. — Әби үлгәч тә кайтмадың бит...
"Карале, ни турында гына сүз башласаң да, күңелсез сөйләшүгә кайтып кала, — дип аптырап уйланды Әлфия. — Барып чыкмый безнең сөйләшү... Чит кеше шикелле һаман киресен сукалап, сүзне һаман кирәкмәс якка борып утыра...
— Кайтмадың, дип әйтүе генә ансат,.. Казан белән Мәскәү арасы гына түгел шул ул Магадан! Автобуска утырып кына кайта торган җир түгел. Нишләтәсең аны, булмады шул кайтып, булмады...
Сөйләшүләре шунда өзелде, чөнки алар утырган сквер янына такси белән Фәнисә килеп туктады.
— Туп-туры сезгә кайтабыз, Фәнисә! — диде Әлфия, әйберләрен машинага урнаштыргач. — Сездә тукталырга булдым. — Ул янында, арткы урында утырган кызына таба борылды. — Ә син, Гөлгенә, кичке якка Рәсимә апаңны да алып килерсең. Шау-гөр килеп утырыйк әле очрашу хөрмәтенә! Кунак булып гел кайтмыйлар!
Ниһаять, кунакның кая, кемгә кайтып төшәсе ачыкланды. Димәк, әнисе, Рәсимә апасы аркасындадыр, мөгаен, ал арга кайтырга, ал арда кунак булырга теләми. "Бик яхшы, — дип уйлап алды Гөлгенә. — Күз атдында чуалганчы шулай яхшырак булыр. Ә Гөлсем апа белән дуслар ич алар..."
Кайтышлый, бер зур кибет янына тукталып, шау-гөр килеп утырыр өчен кирәк булганның барысын да алдылар.
Ниһаять, такси Фәнисәләр йорты янына килеп туктады. 
* * *
— Ит яхшылык, көт явызлык дигәннәре менә шушы була торгандыр инде, — диде кухня ишегенә сөялеп Гөлеемнең табак-савыт юганын карап торган Әлфия.
— Кем турында син? — дип борылып карады аңа Гөлсем.
— "Кем турында, кем турында?.." — дип, ачу белән кабатлады Әлфия. — Гөлгенә турында әйтәм. Күпме бүләкләр алып кайттым! Бер пәлтәсе генә ун меңнән артык тора бит аның! Ә ул — яхшылыкның кадерен белмәгән нәрсә! — "әни" дип әйтергә дә теләми! Үзе елмайган була, ә үзенең эчендә — сизәм бит мин! — әллә ниткән салкынлык, битарафлык. Инде кайтканыма да ун көннән артык, ләкин ике арада бернинди якынлык юк, җылылык юк...
— Моңа кем гаепле соң? Шул турыда уйлап караганың бармы? — дип сорады Гөлсем, үзенең ягымлы, яшел күзләре белән аңа сынаулы караш ташлап.
— Җилнең кайсы яктан искәнен яхшы чамалыйм. Мин күзсез түгел — күрәм... Күрәм дә, сизәм дә. Рәсимә тора безнең арада. Гөлгенәнең телендә гел ул гына: ике сүзенең берендә "Рәсимә апа да Рәсимә апа". Шул котырта, шул биздерергә тырыша аны миннән...
Шулчак кухняга, өстәлдән җыйган савыт-саба күтәреп, Фәнисә килеп керде. Әллә сөйләшкәннәрен ишетеп торган, сүзнең ни турында баруын шундук аңлап алды.
— Оят түгелме сиңа, Әлфия апа? — диде ул, кара күзлә - ренең карашы белән аны өтеп. — Гөлгенәне ничә еллар буе үз баласыдай карап-тәрбияләп килгән шундый мәрхәмәтле кеше хакында шулай дип әйтергә ничек телең әйләнә?! Синең урында бантка берәү булса, аның алдына тезләнеп, рәхмәт укыр иде! Килешми алай, Әлфия апа, бер дә килешми...
— Ишеттеңме, Гөлсем, Фәнисәң дә аны яклап маташа. Рәхмәт укыр иде, имеш! Ә мин укымыйммы? Ай саен диярлек акча җибәреп торам ич мин Гөлгенәгә. Нәрсә, бу рәхмәт уку түгелмени?! Кадерен белгән кешегә...
— Беләм мин моны, Әлфия апа. Тик син җибәргәләп торган ул йөз-йөз илле сум акчага... Ярар, әйтмим инде: әйтсәң — сүз, төртсәң — күз...
— Фәнисә! Бар әле, кызым, үз эшләреңне кара! Олылар сүзенә катнашу яхшы түгел, — диде Гөлсем, кырыс кына.
— Соң, ачу килә бит, әни. Рәхмәт әйтәсе урынга... — дип сөйләнә-сөйләнә, Фәнисә кухнядан чыгып китте.
— Күрдеңме, бер-берсен ничек яклыйлар! — диде Әдфия, башы белән бүлмәгә таба күрсәтеп. — Кеше баланы әнисенә каршы котырта, ә ул шуны аңларга теләми...
— Дөрес әйтә ул сиңа, Әлфия. Рәсимә синең юк-бар ак - чаңа калган кеше түгед. Ул бит Гөлгенә өчен сине алыштырган шәфкать иясе! Шуның аркасында кызың ятимлекне сизми үсә. — Гөлсем, яшел күзләрен ачулы уйнатып, аңа карап алды. — Ә син... син, әниең белән аны ташлап, җәһәннәм астына китеп бардың. Гафу ит, сиңа бит балаңа караганда ир-ат якынрак булды...
— Син дә йөрәгемә кадап алма, ичмаса, Гөлсем! Нишләтәсең, язмыштыр инде...
— Әлбәттә, күп нәрсәне сылтап була язмышка. Тик аннан кемгә ни файда? Балаңны шундый изге кеше үз батасыннан да якын итеп тәрбияләп үстергән икән, Фәнисә әйтмешли, мең рәхмәтләр әйтергә тиеш син Рәсимәгә!.. Ә син аңа дөньяда булмаган гаепләр өеп утырасың. Ә бит балаңны үзең югалтың син, үзең! Монда башка беркем дә гаепле түгел...
— Син үзең хатын-кыз, Гөлсем, мине аңларга тиеш идең, — диде Әлфия, кинәт күзләрендә ялтырап киткән яшьләрен сөртеп.
— Аңлыйм мин сине: ир таптың, ә кызыңны югалттың. Ике бәхет беркайчан да бергә килми ул!
— Бәхет... — Әлфия авыз кырые белән мыскыллы елмаеп куйды. — Әй, Гөлсем, Гөлсем, ул ирдән дә бәхетле булалмадым бит мин: аңа мин түгел, ә ике баласына ана гына кирәк булган... Бергә-бергә кеше арасына да чыкканыбыз юк. Яшибез шунда эт белән мәче шикелле. Эчә, җитмәсә көнләшеп маташа әле. Монысы бер хәл, балалары да әни дип кабул итә алмадылар... Шунысы аяныч... Алар өчен күпме тырыштым, бүре баласы кебек барыбер урманга карадылар. Менә шундый минем хәлләр, дустым. Тик син боларны Гөлгенәгә җиткерә күрмә тагын! Мин бит аңа, яхшы яшибез, дидем. Нишләтәсең, күрәчәктер. Күрәчәкне күрмичә, гүргә кереп булмый, дигән борынгылар...
— Шулайдыр инде, — диде Гөлсем, Әлфиягә кызганулы караш ташлап һәм, эшен бетереп, кулларын тастымалга сөртергә кереште. — Ирсез тормыш та шикәр түгел, ирлесе дә бәхет түгел икән. Димәк, ирдән уңмадым, дисең? Кызганыч, әлбәттә. Алай да синең иң зур югалтуың — Гөлгенә. Син аны гаепләмә, ә аңларга тырыш, аңларга! Әнисе исән килеш ятимә булып яшәве аңа җиңел булган дисеңме? Гаеп ташлавы ансат та...
— Ачу килә бит, Гөлсем. Үз итмәгәнгә ачу килә...
— Әллә ничә елга бер мәртәбә бүләкләр алып кайтып кына үз иттереп булмый ул, Әлфия. Гаеп — үзеңдә!
— Көнләштерә... Үз балаңа чит кеше әни булсын әле!
— Ә син көнләшмә, сөен генә. Шөкер, әни белән кыз шикелле яшиләр диеп шатлан! Бик тә тату яшиләр ич! Матур яшиләр.
— Монысын үзем дә күрәм . Гөлгенәнең телендә гел Рәси - мә апасы, — диде Әлфия, йөзенең нурын югалтып. — Беркөн үзәк универмагка төшкән идек. Шунда бер бик матур кофта күрде дә: "Алыйк әле шуны!" — ди. "Синең андый яшел кофтаң бар ич инде, үзем алып кайттым бит", — дим. "Миңа түгел, ә Рәсимә апага, — ди, — икебезнеке дә пар булыр иде", — ди. Юк, әни, сиңа алыйк, икебезнеке дә пар булыр дими бит ул! Иә, ничек ачуың килмәсен шуңа?
— Соң, әйтәм бит, алар гел шулай. Ә Рәсимә апасы аңа нинди матур-матур күлмәкләр тегә! Гөлгенәнең күрсәткәне бармы?
— Бар . Монысын Рәсимә апа фәлән бәйрәмгә, монысын төгән көнгә текте, монысын туган көнемә Мәскәүдән алып кайтты, дип, колак итен ашап бетерде инде...
— Ә син әллә нигә бер алып кайткан бүләкләрең белән мактанасың, акчалар турында зур итеп телгә алып утырасың. Бар нәрсәне дә акча белән үлчәп булмый шул ул... Кешегә җан җылысы да кирәк, җан җылысы.
Кухнядан бүлмәгә чыктылар. Тәрәзәдән кергән май кояшының җылымса нурлары күзләрне чагылдыра. Гөлсем барып, тәрәзә пәрдәсен ябып куйды.
— Әни, мин консультациягә киттем. Өч сәгатьтән кай - тырмын, — дип, Фәнисә өйдән чыгып китте.
— Ярар, кызым, ярар, — дип калды әнисе аның артыннан.
— Карале, Гөлсем, мин сезгә сокланып туялмыйм, — диде Әлфия, Фәнисә артыннан ишек ябылгач. — Фәнисә сиңа гел "әни" дип кенә тора, синнән күзен дә алмый. Шулай булгач, ана күңеле ничек йомшармасын!
— Без гел шулай бит, — дип елмайды Гөлсем. — Бик дуслар ич без! Ә беләсеңме, ни өчен?
— Әйтсәң, белермен. Ни өчен шулай?
— Чөнки безнең арада һичнинди ясалмалылык, алдашу юк, — диде Гөлсем, бәйли башлаган оекбашын кулына алып. — Тик син безнең арадагы тагын бер нәрсәне абайламый калгансың: мин дә Фәнисәгә "кызым" дип кенә торам ич! Гафу ит, бу сүзне синнән бер дә ишеткәнем юк. Үзең Гөлгенәнең әни дип әйтүен телисең...
Әлфиягә уңайсыз булып китте бугай, йөзе кызарды, утырган урынында кымшанып куйды, бераз вакыт көтелмәгән бу сүзләрдән зиһенен җыя алмыйча торды, моны син әйттеңме дигәндәй, тиз генә Гөлсемгә карап алды. Аннары гына:
— Шулай өйрәнелгән инде... — дип, сүзен теш арасын - нан сыгып чыгарды. — Карале, Гөлсем, Гөлгенәнең егете Илгизәр исемле бугай? Синеңчә ничек, ышанычлы кешегә охшаганмы?
— Аны нишләп кызыңның үзеннән сорамыйсың?
— Берничә мәртәбә сүз башлап караган идем дә, бик ачы - лып китәсе килми... 
— Арагызда якынлык булмау бәласе бу. Ә Фәнисә белән безнең арада бернинди сер дә юк. Илгизәргә килсәк, бик акыллы, тырыш егет: көндезләрен заводта эшли, кичен университетта укый. Күз тимәсен, Гөлгенәне бик ярата бугай, аннан бер дә күзен алмый. Тора-бара бергә булырлар дип уйлыйм. Ходай бәхетләрен бирсен!
— Шулай була күрсен, үземә тәтемәде инде гаилә бәхете, ичмаса, Гөлгенә өлешенә туры килсә иде.
— Гөлгенәнең бер дә әйткәне юкмыни, Илгизәр аңа, өйләнешик, дип, тәкъдим дә ясаган инде.
— Чынлапмы?! — дип гаҗәпләнде Әлфия. — Бу турыда авызыннан ник бер сүз чыксын! Шундый вакыйга, ә ул миннән шуны да яшергән! — Аның йөзенә ачу бәреп чыкты. — Менә күрәсеңме, якын итми ул мине, Гөлсем. Ана итми... Берәү булса, нишлим икән дип, киңәш-табыш итәр иде. Ә ул шундый җитди мәсьәләне үзе генә хәл т мәкче.
— Нишләп үзе генә булсын! Рәсимә апасы белән киңәш - кән, минем белән дә сүз булды. Аннары үзе дә бик җитди, күз тимәсен, һәр адымын уйлап атлый торган кыз бит ул синең Гөлгенәң!
— Хәзер эшләре кай тирәдә икән? Монысын да беләсеңдер инде, алай булгач?
— Гөлгенә хәзергә кияүгә чыкмау ягында. Илгизәренә, кистереп: "Дүртенче курсны тәмамламыйча, кияүгә чыгу турында уйламыйм да!" — дигән. Минемчә, бик дөрес әйткән — быел икенчене генә бетерә бит әле. Үзен хәзердән үк гаилә тормышы белән бәйләсә, укуы авыр булачак бит аңа.
— Ярый ла тегесе көтәргә риза булса. Ир -атка ышансаң, тотар да башкага өйләнеп куяр!
— Риза булмыйча нишләсен! Яратыша бит алар.
— Шундый хәлләр икән алайса... — дип куйды Әлфия, уйланып. — Карале син аны, ә! Бу турыда миңа ник бер сүз әйтсен! — Кинәт ул ничектер җанланып китте, хәтта утырган урыныннан торып басты. — Бәлки, бу турыдагы сүзне үземә башларгадыр, ә? Ничек уйлыйсың?
—Тик бу турыда белүеңне сиздермә! Илгизәр белән арагыз ничегрәк дип сораштыр, атдагы көннәргә нинди планнарыгыз бар дип кызыксынган бул. Тик акыл өйрәтмә аңа! Күңеленә бәреп кермә, ачкыч табарга тырыш! Күреп торасың, арагызда шактый тирән упкын ята. Аны сикереп кенә чыгып булмый, монда түземлек, күңел җылысы белән алдырырга кирәк.
— Син бөтенләй йөзяшәр карчыклар шикелле, Гөлсем, һаман акыл өйрәтәсең дә акыл өйрәтәсең, — дип көлде Әлфия. — Әллә мине үз кызым белән сөйләшә белмәс дип куркасыңмы? Мин дә урманда үсмәгән, нәрсәнең ничеклеген генә чамалыйм. 
— Юкка ачуланасың. Дөрес, урманда да үсмәгән, хәзер дә кешеләр арасында яшисең. Дәкин сүз бит куен җылысын тоеп үсмәгән балаң турында бара. Аның күңелен яулау турында! Монда йөзьяшәр карчыкның бернинди катнашы юк. Минем бит, бу бик четерекле мәсьәлә, диясем генә килә. Уртак тел табарга тырыш диюем...
— Һаман өйрәтәсең, гел гаеплисең: мин алай итәргә, болай итәргә тиеш. Ә Гөлгенә? Ул мине әни дип кабул итәргә, миңа якынаерга тиеш түгелме? Нәрсә, бу каһәрләнгән тормыштагы кайбер ялгышларым өчен мин гомер буе менә шулай газап чигеп яшәргә, аның алдында чәчем белән идән себерергә тиешме? — Тавышы көчәйгәннән-көчәя барган Әлфия кинәт ярсып елап җибәрде, — Алай итәргә, болай итәргә... Син дә аңларга теләмәгәч, белмим, кем генә аңлар мине? Синең дә кызың бар. Алда ниләр буласын шайтан белгән...
Гөлсем тиз генә стаканга су салды да сүзсез генә аңа сузды.
— Кирәкми, рәхмәт, — диде Әлфия, аның кулын читкә этәреп.
— Тынычлан, тынычлан! Сине якын итеп кенә бит мин. Бер-беребезне күптәннән белгәнгә күрә генә. Арагызның тизрәк җылынуын телим...
— Телим, телим, — дип үчекләп кабатлады Әлфия, кулы белән күз яшьләрен сөртеп. — Теләмисең, ә җанымны ашыйсың ич син минем! Миңа җиңел дип беләсеңме әллә? Мин дә утын агачы түгел лә!
— Ярар, тынычлан, — диде Гөлсем, аның чәчләреннән сыйпап. — Тора-бара барысы да җайланыр. Нишлисең, шулар өчен яшибез. Дөрес әйтәсең, алдагысын беребез дә белми...
* * *
Иртән бераз яңгыр сибәләп китте. Асфальттагы тузаннар басылып, урамнар чистарып калды.
Июнь башы. Тирә-юнь күзләрне иркәли торган яшеллеккә күмелгән. Яңгырдан соң сулыш алулары рәхәт — Һава язга гына хас хуш исләр белән өртелгән сыман.
Иа Хода, ничекләр тиз уза бу вакыт! Инде Әлфиянең шушы Бауман урамында соңгы мәртәбә булуына да сигез елдан артып киткән! Яңа ире Хәйбуллага ияреп Магаданга китәр алдыннан мондагы кибетләрдә йөргән иде. Моны яхшы хәтерли әле. Китәсе булгач, аерылышуының ачы сагышын басар өчен, Гөлгенәсенә бер матур күлмәк сатып алып калдырмакчы иде. Ул вакытта кызының күңеленә хуш килердәй күлмәкне эзли-эзли шактый кибетләрне айкадылар, чөнки элек алары да ярлы иде бит аның, бүгенгеләре белән һич тә чагыштырырлык түгел. Ул чакта, шул ярлы кибетләргә кергәч тә, күзләре уттай янган Гөлгенәгә нибары унике генә яшь иде. Бала гына иде әле! Ниһаять, икесенә дә ошаган күлмәкне сатып алгач, нинди эчкерсезлек белән сөенгән иде кызы!
Китәсе көнне Әлфия үзе аңа шул яңа күлмәген кидергән иде. Бала тагын бер тапкыр сөенсен, әнисеннән аерыласын бераз булса да оныта төшсен, артык өзгәләнмәсен дип, махсус шулай эшләде. Хәер, шулай килеп чыкты да бугай. Инде әнисенең киткәләп-кайткалап йөрүләренә күнеккән идеме, әллә чыннан да аның аңын шушы яңа күлмәк шатлыгы томаладымы, ул чакта әнисенең тагын каядыр китеп баруына Гөлгенәсенең артык исе китмәде шикелле. Бәлки, әле ул озакка әнисез калуын күз алдына да китерә алмагандыр, бәлки, үзәге өзелеп тә, чираттагы ачуын әнисенә күрсәтергә генә теләмәгәндер...
— Мин сиңа тагын да матуррагын алып кайтырмын, Гөлгенә. Син зур кыз инде, әбиеңә булыша күр, яме! — Бу Әлфиянең моннан сигез ел элек өйдән чыгып киткәндә кызына әйткән соңгы сүзләре иде.
Ә хәзер шул чактагы кечкенә Гөлгенәсе егерме яшькә җиткән, бүген кияүгә бирерлек кыз булган! Ләкин кыргыйланган, тәмам оныткан. Хәтта әнисен танырга да теләми. Әлбәттә, сизә бит Әлфия: монда, Гөлсем әйтмешли, гаепнең зурысы үзе өстенә дә төшәдер. Беркөн сүзләре ирексездән Гөлгенә турындагы сукмакка килеп чыккач, Гөлсем нәрсә диде әле? Әйе, аның үзәген өзеп: "Тапкан түгел, ә баккан ана, дигән борынгылар", — диде. Каты әйтте, күңелен айкап алырлык итеп әйтте. Борынгы әби-бабаларыбыздан килгән бу сүзне, гәрчә ул дөрес булса да, үзеңә кагылырлык итеп әйткәч, ишетүе авыр икән шул.
Әйе, Гөлгенәсе тәмам читләшкән аннан, вакыт-вакыт җылы гына, матур гына сөйләшеп тә киткән булалар кебек. Хәтта инде күңеленә сукмак салдым бугай, дип тә уйлап куясың, ә баксаң... Ә баксаң, кызы белән әнисе арасында ниндидер бушлык бар. Араларында барыбер ниндидер салкынлык саклана, шул аңа әнисе алдында ачылып китәргә, эчкерсез булырга комачаулый. Шулай булмаса, әнисенә Илгизәренең тәкъдиме турында әйтмәс идеме? Ә әйтмәде бит, әйтмәде! Димәк, араларындагы әнә шул салкынлык һаман аның җанын өшетеп тора, күңеленә сукмак салырга ирек бирми.
Гаҗәпләнмәслек тә түгел бит: берәү булса, әнисеннән аерыла алмыйча рәхәтләнеп сөйләшеп утырыр, иркәләнеп туймас иде. Ә ул — юк! Киресенчә, һаман читләшергә генә тора. Алай гына да түгел, — Әлфия моны бөтен барлыгы белән сизеп тора, — Гөлгенәсе аның белән ялгызы гына калырга теләми, хәтта икәүдән-икәү генә калудан курка да бугай. Гөлсем апасы, Фәнисә белән ачылып китеп рәхәтләнеп сөйләшеп утыра, ә икесе генә калган чакларда, кыраудан курыккан чәчәк таҗы шикелле, йомыла төшә, әйтерсең сөйләшер сүз тапмый, "ә"гә "ә", "җә"гә "җә" дип кенә утыра, уңайсызлануы хәтта йөзенә бәреп чыга, күзләр очрашудан курка сыман.
Бауман урамы элек бөтенләй бөл ай түгел иде, хәзер әнә нинди матур таш җәйгәннәр, элеккеге чокырлы-чакырлы, тузанлы асфальтның исе дә калмаган. Фонтанга тикле ясап куйганнар! Күпме яңа кибетләр ачканнар, хәтта ал арның тышкы яклары да үзенә чакырып тора! Казан һаман яшәрә бара сыман.
Ә менә Әлфия туган-үскән җиренең башкаласын гына түгел, ә күп ил-җирләргә сибелгән барча татарларның да мәккәсе булган Казанын ташлап шыксыз, салкын Магаданда — җәһәннәм астында яшәп ята. Нишләмәк кирәк, язмыштыр инде, язмыштыр.
Бауман урамы буйлап уйлар диңгезенә чумып атлаган Әлфиянең уйларын хатын-кыз тавышы бүлде:
— Әлфия ханым, сезме соң бу?!
Ул көтелмәгән бу тавыштан сискәнеп китте. Башын күтәреп караса, алдында кайчандыр Гөлгенәсен бишенчеме, әллә алтынчымы класста укыткан укытучы басып тора. Исемфамилиясе дә онытылган инде аның.
— Исәнмесез! — диде Әлфия, аңа кулын сузып. — Сез минем кызны укыткан идегез бугай?
— Әйе, татар теле укыткан идем... Класс җитәкчеләре идем... Әле дә хәтеремдә — исеме Гөлгенә бит әле? Тырыш кыз иде.
— Әйе, Гөлгенә, — диде Әлфия, укытучының исем фа мидиясен хәтерли алмавына уңайсызланып, — Хәзер пединститутта укый. Быел икенче курсны тәмамлый инде.
— Сез мине танып бетермәдегез, ахрысы?
— Тануын таныдым, тик, гафу итәсез, исем-фамилиягез истән чыккан...
— Сез ата-аналар җыелышларында сирәк була идегез шул. Күбрәк әбисе йөри иде ала рга. Зифа Сабировна Курамшина булам мин.
— Зинһар, гафу итегез, Зифа Сабировна, истән чыккан. Картаям, ахрысы, — дип елмайды Әлфия.
— Ярар, ярар, була торган хәл, — диде укытучы. — Хушыгыз! Кызыгызга миннән сәлам җиткерегез!
— Әлбәттә. Хут ыгыз!
Бу көтелмәгән очрашу Әлфиянең кәефен бозып җибәрде. "Өсте өстенә чүмәлә дигәндәй, укытучысы да кайдан очрап тора диген! — дип уйлап алды ул. — Юк-бар нәрсәне искә төшереп тормаса, күңеле булмагандыр! Әбисе йөри иде, имеш. Иөри иде шул. Яраткан оныгы иде ич ул аның!"
Кинәт аның күзе үзеннән шактый алдарак атлаучы ике хатын-кызга төште. Олырагын беЛгән-күргән беркемгә дә охшата алмый, ә менә монысы, уңнан атлаучысы, каплаган да куйган Гөлгенә инде, әй! Аяк атлауларына, гәүдә, кул хәрәкәтләренә тикле аныкы шикелле, валлаһи! Хәер, арттан караганда бер-беренә охшаш кебек күренгән кешеләр азмыни дөньяда?! Гөлгенә түгел бу. Алай дисәң, башын як-якка борганда, дулкынланып торган озын чәчләренә хәтле аныкы сыман.
Әлфияне үзенә бертөрле кызыксыну биләп алды һәм ул, адымын бераз тизләтә төшеп, алар артыннан баруын дәвам итте. Бер караганда, бүген Гөлгенәсе, иңбашыннан мең потлы йөк төшкән кеше сыман, менә шушылай иркенләп бу урамда йөрергә тиеш тә түгел — янып-көеп имтиханнарына әзерләнеп ята торгандыр әле. Берме, икеме генә имтиханы калып бара бугай инде. Ә аннары, килешенгәнчә, уд аны Сочига ялга алып китәчәк. Менә шул ял, Әлфия уенча, аны Гөлгенәсе белән тәмам якынайтырга, араларындагы күренмәс бозны эретергә тиеш. Ходай кушса, ял иткән шуд: ай-ай ярым вакыт эчендә алар чын мәгънәсендә әни белән кыз булып кайтырлар, шуннан соң аралары мәңге суынмаслык булып җылыныр, ниһаять, Гөлгенә әнисе итеп Рәсимә апасын түгел, ә аны, бары тик аны гына таный башлар. Әйе, барысы да Әлфия үзе теләгәнчә булыр! Алар шунда аңлашыр, бар нәрсәне дә уртага салып сөйләшер. Барысын-барысын да! Кирәк булса, ул Гөлгенәсе алдында гафу да үтенер. Нишләтәсең инде, элеккеге тормышы өчен хәзер аның алдында гафу үтенергә тиешле ялгышлары булган шул. Хәер, булган гына да түгел, аларның кайберләре нәкъ менә хәзер ап-ачык күренә, ул чакта аңарда хәзерге акылы булса, Әлфия ул ялгышларны һич тә ясамас иде кебек. Тик алар ясалган да, үткән тормышында үкенечле яра булып калган да шул. Инде аларны төзәтеп тә, кире кайтарып та булмый. Үткәннәр шуңа үкенечле дә алар. Хәзер алар өчен бары тик гафу үтенеп кенә була. Гөлгенәсе алдында. Әнисе алдында да, әлбәттә. Ләкин ул бу дөньяда юк инде, Ә нәрсә, кирәк булса үтенер, елый-елый кичерүен сорар. Икесе өчен дә... Гөлгенәсеннән.
Туктате, кайткан көнне бугай... Әйе, әйе, кайтып кергән көнне шул, Сөйләшеп утырганда, Гөлгенә аңа: "Ә мин үткәннәрне хәтерләргә яратмыйм!*" — диде түгелме? Шулай диде шул, шулай диде. Димәк, аның күңелендә үткәннәре гел ямьсез, гел кара булып кына калган? Бәлки, аның бу сүзләре артында "Сабый чагымда син мине нишләп балатар йортына бирдең?" дигән үпкәле уй яткандыр, ул аны күземә карап, йөземә бәреп әйтергә генә кыймагандыр? Шулай булуы да бик мөмкин бит, чөнки хәзер ул да, минем кебек үк, үткәннәренә бөтенләй икенче күзлектән карыйдыр, атарны шуның аша бәялидер. Шуңа күрә Гөлгенәнең үткәннәрен хәтерләргә теләмәве аңлашыла да кебек — атарны инде ул чактагы бала акылы белән түгел, ә хәзерге акылы белән үлчәп карый.
Әй, бу уй дигән нәрсә! Чиге юк бугай аның! Секундлар эчендә үткәннәреңне күз алдыңа китерә дә бастыра. Кайчак эзлекле рәвештә, бер-беренә җеп белән бәйләгәндәй тезеп, тоташ итеп, кайчак шулар чылбырыннан аерым-аерым буыннарын гына өзеп ала. Үч иткән шикелле, кайчак бөтенләй кирәкмәгәнен, күңел теләмәгәнен яңарта да куя. Хәзерге мизгелдә искә алырга телисеңме син аны, юкмы, уйлар моны сорап тормый, үткәннәреңне күз алдыңда әйләндерә дә әйләндерә. Кино тасмасы сыман. Гүя, онытмадыңмы, дип, юри хәтерләтә, юри җаныңны ашый. Ә бит хәзерге акыл белән ул үткәннәрнең кайбер кадрларын чынлап та карыйсы, искә төшерәсе дә килми, киресенчә, ал арны хәтер сандыгыннан бөтенләй атып ташласаң яхшырак булыр иде. Ләкин бу мөмкин түгел,
Әлфиянең кайдандыр укыганы бар, бөек шәхесләрдән кемдер: "Безне үткәннәр гомер буе озата бара", — дигән. Әйе, озата бара, дигән! Димәк, кеше үткәннәреннән беркайчан да котыла алмый дигән сүз бу! Сүз генә дә түгел, ә котылгысыз чынбарлык, тормыш аксиомасы.
Әгәр мөмкин булса, Әлфия дә кайчандыр ике яшьлек Гөлгенәсен балалар йортына илтеп бирүен хәтереннән мәңгегә сызып ташлар иде. Юк шул, юк, мөмкин эш түгел бу. Шуңа күрә птупты гамәле дә аны мәңге — гомере буе! — эзәрлекләп торачак. Ул чакта әнисенең елый-елый каргавы да аны гомере буена озата барачак: уйламаганда исенә төшеп, җанын айкыячак, йөрәгенә хәнҗәр белән кадап-кадап алгандай итәчәк... Әйе, кешене үткәннәре гомере буе озата бара. Тик кеше аның чын мәгънәсен, чын асылын инде тормышында күп ялгышлар ясый-ясый акылга утыргач кына төшенә икән...
Үткәннәр менә хәзер Әлфиянең күңелен айкап, йөрәген чәнчеп-чәнчеп алды. Көн матур, тирә-як искиткеч, бер караганда, ул үткәннәрнең күңелсез мизгелләрен искә төшерерлек сәбәп тә юк шикелле, ә йөгәнсез уйлар көтмәгәндә әллә нәрсәләрне күз алдына китереп бастырды, әле генә күтәренке булган кәефен бозып җибәрде.
Ул арада аннан алда атлаучы теге ике хатын-кыз, берберенә карап сөйләшә-сөйләшә, туңдырма сатучы янына килеп туктадылар. Шунда аларның яше, нидер күзләгәндәй, кинәт кенә артына борылып карады. Шулчак Әлфия, аягына тышау салгандай, кисәк кенә туктап, юк, туктап түгел, ә тораташтай катып калды: теге икәүнең яше Гөлгенә иде! Әйе, әйе, һич тә шикләнерлек урын юк: кызы Гөлгенә! Тукта, ә икенчесе кем, икенчесе? Анысы сатучыдан ике туңдырма сатып алды да атар, кая утырыйк икән дигәндәй, як-якка каранып атдылар һәм якында гына буш эскәмия күреп, көлешә-көлешә шуңа таба атладылар. Шунда Әлфия хатын-кызларның икенчесен дә танып алды: Рәсимә иде анысы. Аны таныгач, ул ничектер куырылып килгәндәй булды, хәтта кечерәеп катды бугай, кинәт күкрәгеннән ачулы дулкын бәреп чыкты; "Гөлгенә белән нишләп йөри ул монда?! Гөлгенә бүген консультациягә барасы Иде түгелме? Миңа шулай диде ич ул, Ә алар, чөкердәшеп сөйләшә-сөйләшә, Бауман урамы буйлап йөри бирәләр! Ана белән кыз дип белерсең!.."
Кинәт аның күңелен астыртын көнләшү биләп атды, хәтта ачуыннан яңак сөякләре хәрәкәтләнеп куйды — тешләрен кысты. Шунда алар утырган эскәмия янына килеп, Рәсимәнең кулыннан туңдырмасын бәреп төшерәсе килде. Нигә? Ул моны үзе дә аңлатып бирә атмый. Шулай эшләгәч, Гөлгенәсенең кулыннан тотып җилтерәтә-җилтерәтә, Рәсимә яныннан атып китәсе килде. Беркемгә берни аңлатмыйча, бантын горур рәвештә югары күтәреп! Нишләп утырасың монда, йогышлы авыру йоктырасың ич, киттек тизрәк, дигән кыяфәт белән. Кара син ал арның көлә-көлә ни турындадыр чөкердәшеп утыруларын! Тәмам дөньяларын онытканнар! Гөлгенәне әйтер идем тагын, әнисе белән ялгыз калудан курка, сәбәп табып тизрәк качарга гына тора, ә монда — ыжламый да! Имтиханнары турында да оныткан! Нишләргә: яннарына барыргамы, юкмы?
Әлфия ирексездән уйга калды, чөнки көтелмәгән бу очрашу, әле моннан берничә минут элек кенә биләп алган күңелсез уйларына кушылып, тәмам кәефен төшерде, шул күңелеезлекне тагын да көчәйткәндәй булды. Нишләргә?
Ахырда ачуы бераз сүрелә төшкәндәй булды, акылы өстенрәк булып чыкты. Нишләтәсең, чынбарлык шулай бит: атар Бауман урамында очрашу гына түгел, бергә яшиләр дә ич! Бергә яши торган кеше белән көлешә-көлешә сөйләшү гаепме?
Әлфия, үз-үзен җиңеп, ачуын эченә яшереп, кызы белән Рәсимә утырган эскәмиягә якынлашты. Аны беренче булып Рәсимә күрде.
— Исәнме, Әлфия ханым! Әйдә, монда безнең янга кил! — дип кул изәде һәм, көлә-көлә ни турындадыр сөйләгән Гөлгенәгә борылып: — Әнә әниең килә, Гөлгенә! — диде,
— Исәннәрме! — дип, Әлфия Рәсимә күрсәткән урынга, кызы янына килеп утырды. — Мин сезне монда күрермен дип уйламаган идем...
— Гөлгенәнең бик шатлыклы көне бит әле бүген, Әлфия ханым, хәзер генә соңгы имтиханын тапшырды! Хәзер ул өченче курс студенткасы! — Рәсимәнең йөзеннән ниндидер җылы нурлар бөркелгәндәй булды. — Котлый аласың! 
— Шулаймыни-и-и?! — дип гаҗәпләнде Әлфия. — Чын күңелемнән котлыйм, Гөлгенә. Тик син миңа, әле бүген консультация генә булачак, дигән шикелле идең түгелме?
— Син борчылып тормасын дип кенә шулай дидем мин...
Дөресен әйттеме ул, әллә килеп чыккан хәлне йомшартырга гына теләп ялганладымы, боларны аның сүзләреннән дә, елмаюлы, шатлыклы йөзеннән дә һич аңлап булырлык түгел иде. Тик шунысы хак: йөзе чыннан да шатлыктан балкый иде. Монысы аңлашыла да, күпме борчылулар, йокысыз төннәр артта калды! Тагын шунысы да куанычлы: Гөлгенә икенче курсны уңышлы тәмамлады.
— Менә шушы вакыйганы туңдырма белән бәйрәм итеп утыруыбыз, — дип елмайды Рәсимә. — Молодчина ул синең Гөлгенәң, Әлфия ханым! Бүген имтиханга кереп китүе булды, мин борчылырга да өлгермәдем, бишлене эләктереп тә чыкты! Иә, Гөлгенә, күрсәт әле әниеңә зачеткаңны, күрсәт! Безнең белән ул да шатлансын!
Бу сүзләрне ишеткән Әлфиянең башыннан икеле-микеле уйлар йөгереп узды. Димәк, алар имтиханга да икәү барганнар: берсе — тапшырырга, икенчесе аның өчен җан атар өчен. Бу инде Рәсимә Гөлгенә турында бар нәрсәне дә белеп тора дигән сүз. Хәтта аның өчен борчылып, аңа рухи көч биреп тору өчен институтка тикле барган. Бер яктан, начар нәрсә түгел бу, кызы яхшы кеше кулында дип тынычланырга да була. Дәкин, икенче яктан, ни әйтсәң дә, араларында һаман җылылык булмау, аны үз итмәве йөрәгендә яра булып ята.
— Булдыргансың, Гөлгенә! Гел дүртле дә бишле! Мин бик шатмын, — дип, Әлфия кулы белән кызының аркасыннан сөеп алды. — Киләчәктә дә сынатма! — Аннары ул Рәсимәгә таба борылды. — Бу хөрмәткә кечкенә генә мәҗлес сыман нәрсә үткәреп алсак та начар булмас, мөгаен, ә?
— Анысы артык була, — диде Рәсимә, тыйнак кына. — Гөлгенә андый нәрсәләрне яратмый ул, Әлфия ханым.
— Һәр юк-бар сәбәп белән мәҗлес җыя башласаң... — дип, Гөлгенә кисәк кенә әнисенә карап алды. Карашы ничектер төрткеле, кайчандыр шау-шулы бәйрәмнәрне яраткан чаклары өчен аңа гаеп ташлаган сыман иде.
— Ә менә кичен чәйгә рәхим ит, Әлфия ханым! — диде. Рәсимә, аңа җылы караш ташлап. — Иркенләп сөйләшеп утырырбыз.
— Рәхмәт. Тик килә алмам, мөгаен. Юлга җыенасы бар... Инде, Гөлгенәнең имтиханнары тәмамлангач, шушы араларда китеп тә барырбыз.
— Әйе, хәзер тыныч күңел белән ял итә аласыз. Гнлге нәгә дә бик вакытлы булыр ул ял. Тынычлык кирәк аңа — нервылары ныгып, көч җыеп кайтыр. 
— Минем нервыларым тәртиптә лә, Рәсимә апа, — дип куйды Гөлгенә. — Зарланганым юк...
— Зарланырлык дәрәҗәгә үк җитсә соң булыр инде ул, бала. — Рәсимә Әлфиягә таба борылды. — Гөлгенә бик нечкә күңелле ул, Әлфия ханым, юк кына нәрсәне дә зур итеп кабул итә, артык хискә бирелүчән...
— Бу яхшымы, әллә начармы соң? — дип соравын Әлфия сизми дә калды.
— Яхшы да, начар да. Хисчән, артык йомшак күңелле кешеләр бик тә тәртипле, рухи яктан бик тә чиста була тар. Монысы яхшы, әлбәттә. Ләкин бар нәрсәне эчкә җыеп бару зарарлы... — Рәсимә сәгатенә карап алды да урыныннан торып басты. — Гафу итәсез, мин китим әле, бер җиргә кагылып чыгасым бар. Ә сез, эш беткәч, уйнарга ярый, дигән шикелле, бергә-бергә шәһәрне карап йөрегез, сөйләшегез-серләшегез!
— Барасы җирем бар дип әйтмәгән идең бит, Рәсимә апа, — диде Гөлгенә. Сизелеп тора, аны җибәрәсе, әнисе белән икәүдән-икәү генә каласы килми. — Бәлки, бергә барырбыз?
— Юк, юк, бала, үзем генә барам. Син әниең белән кал! — диде дә Рәсимә, тиз-тиз адымнар белән, Тукай мәйданына таба китеп барды.
— Гаҗәп! — дип, иңнәрен сикертеп карап калды аның артыннан Гөлгенә. — Әле генә беркая да барасы юк шикелле иде...
— Иә оныткан булгандыр, хәзер генә исенә төшкәндер.
— Белмим шул,
Рәсимәнең кинәт кенә җыенып китеп баруының чын сәбәбен ниндидер эчке сиземләү белән Әлфия генә төшенде: ул моны аларның икесен генә калдыру өчен эшләде бугай. Сөйләшсеннәр, аңлашсыннар диюе булды, ахрысы.
* * *
Иа Хода, дөньяда имтихан, зачетлардан тыш, бантка нәрсәләр дә бар икән ләбаса! Шулардан мәхәббәт дигәне бигрәк - ләр дә татлы икән. Ул Фәнисәнең күңел капкасын бөтенләй көтмәгәндә-уйламаганда килеп какты.
Шулай беркөнне, инде институттан кайтып, ипи заводында эшләүче әнисен каршы алырга барганда, уйламаганда картлысына килүче элеккеге классташы Исмәгыйльне очратты.
— Сәлам, Фәнисәкәй, кара кашкай! — дип шаярып килеп исәнләште егет, көтелмәгән бу очрашуга сөенгәндәй балкып. — Иә, ничек яшисең?
— Сәлам, Исмәгыйль, сәлам! — дип елмайды кыз. — Ничек яшисең, дип... студент халкының ничек яшәве билгеле инде. Иоклый-йоклый лекцияләр тыңлап йөрисең дә сессия килеп җиткәч уянасың. Аннары төннәр буе имтиханнарга, зачетларга әзерләнәсең...
— Син КДУда бит әле?
— Әйе, КДУның филология факультетында укып йөреш. Өченче курста, ә үзең ничек соң, үзең? һаман руль борасыңмы?
— Әйе, бер төзелеш оешмасында шофер булып эшлим. Бетон, измә ташыйм. Йортлар салабыз, кыскасы...
— Син нишләптер вузга кермәдең, әме? Яхшы укый идең...
— Хәзер кердем инде. Төзүчеләр академиясенең кичке бүлегендә укыйм.
— Авырдыр эшләп укуы? — дип сорады Фәнисә, егеткә игътибар беләнрәк карап.
— Бик җиңел түгел дә, ләкин түзәргә була.
Исмәгыйль мәктәптә алдынгы укучылардан санала иде. Аның турында укытучылар да, бергә укучы иптәшләре дә бернинди авырлыксыз югары уку йортына керәчәк дип уйлаганнар иде. Ләкин ул, барысын да гаҗәпләндереп, вуз урынына шоферлар курсына барып керде. Менә инде шактый вакыт шофер булып эшли.
Егет заманында бергә укучы күп кенә кызларның күңелен айкаган, төшләренә кереп азаплаган, көндезләрен авыр суларга, көрсенергә мәҗбүр иткән, чөнки бик тә чибәр иде ул: чиста зәңгәр күлне хәтерләткән зур, тутырып караса, кызларның үзәген өзеп ала торган зәңгәр күзләр, озын керфекләр, нәфис затларныкы сыман алсу йөз, махсус бөдрәләткәнгә охшашлы бөдрә кара чәчләр. Кыскасы, кызлар хушын алырлык матурлыкка ия иде Исмәгыйль. Шуңа күрә озын чәчлешәрнең кайберләре, хатын-кыз горурлыгын бер якка ташлап, аңа үзләре үк мәхәббәт хатлары язгалыйлар иде.
Әйе, ул, һичшиксез, Фәнисәгә дә бик оптый иде, ләкин ул аңа, башкатар кебек, дөньясын онытып гашыйк булмады. Күрәсең, вакыты җитмәгән булгандыр, шушы яшенә җитеп Фәнисәнең әле беркемгә дә гашыйк булганы юк, шуңа күрә бу татлы хис аңа таныш түгел. Мәктәпне тәмамлаганнан соң берничә мәртәбә, анда да очраклы рәвештә генә, очрашканнары булды. Ул вакытта алар "Исәнме!", "Ничек яшисең?"нән узмады. Ә менә бүген, инде шактый вакыттан соң очрашкач, Фәнисәнең йөрәге гадәттәгедән ешрак тибә башлады, аннан соң ничектер бу чибәр егеткә карап-карап атуы да күңеленә хуш килә, аның чиста, алсу йөзенә караган саен карыйсы килә... Әле моңарчы үзендә беркайчан да сизелмәгән күңелен ниндидер тынгысызлык биләп атды. Ул бу хатәтенә үзе дә гаҗәпләнеп калды: "11a Хода, әллә мәхәббәт дигәннәре менә шулай буламы, шулай бөреләнәме икән?! Моңарчы бергә укыган чакта да, сирәк кенә очрашкан вакытларда да исе китмәгән Исмәгыйль бүген, менә хәзер нишләп якын кешегә әверелде соң әле?!" 
— Кая барыш, Фәнисә? — дип сорады егет .
— Ипи заводына, әнине каршыларга, — диде Фәнисә.
— Карале, миңа да шул якка ич!
Алар, юк-бар сөйләшә-сөйләшә, урам буйлап атладылар. Мәктәптә бергә укыган иптәшләренең кайда укуын яисә эшләвен искә төшерделәр.
Ул көнне шактый озак йөрде алар. Аерылышканда, көненсәгатен билгеләп, тагын очрашырга сүз куештылар. Дөресен Генә әйткәндә, Фәнисә бик теләп риза булды — аңа Исмәгыйль белән рәхәт иде: чит кеше түгел, берничә ел бергә укыган классташы, шуңа күрә оялмыйсың да, сүз эзләп кесәгә дә кермисең. Тагын бер сәбәбе бар: әлбәттә, мондый чибәр егет белән очрашу үзе ни тора!
Очрашулар, аннан соң Фәнисәне өенә озатып куюлар дәвам итте. Кыз бәхетле иде. Хәтта бераздан ул бу очрашуларны түземсезлек белән көтеп ала торган булды.
— Карале, Фәнисә, без инде әллә ничә ел очрашабыз ке - бек тоела миңа, — диде аңа Исмәгыйль шулай беркөнне. Алар кыз яши торган йорт янындагы бер каен янында басып торалар иде. — Мин сиңа дөньямны онытырлык дәрәҗәдә гашыйк булдым, ахрысы. Хәзер төннәрен дә һаман синең турында гына уйлап ятам...
— Шулай уйлый-уйлый җүләрләнеп китә күрмә тагын! — дип, үзенең бәрхеттәй тавышы белән көлеп алды Фәнисә. — Мин шундый бер кешене беләм: ул урамда йөргәндә дә кулы белән әллә ниткән хәрәкәтләр ясый. Заманында дирижер булган, диләр. Кара аны!..
— Сиңа көлке... — Исмәгыйль, биленнән кысып, кызны үзенә тартты да үбеп алды. — Синнән теләсә кем акылдан шашарга мөмкин, Фәнисә. Гүзәлләрнең гүзәле син!
— Көлмә! — диде кыз. — Ничек бар, шулай инде. Башкалардан артык җирем дә, ким җирем дә юктыр.
— Мин чынлап әйтәм, Фәнисә. Валлаһи, чынлап. Мин сиңа бүген үк өйләнер идем.
— Әле очрашып йөри башлавыбызга да күп вакыт үтмәде!
— Ә нигә, без бер-беребезне күптәннән беләбез ич!
— Кешене белү өчен аның белән бер пот тоз ашарга кирәк, дигәннәр безнең әби-бабаларыбыз. Ишеткәнең бармы шуны?
— Бар, нишләп булмасын. Бергә яши башлагач ашала инде ул шунда.
Исмәгыйль кызлар сыман чибәр булу өс.тенә телгә дә оста, дөресрәге, тәмле телле дә иде.
Йөрүләренә дүрт ай дигәндә, бер дә бер көнне озатырга дип килгән егет аларда кунып ук калды. Фәнисәнең әнисе төнге сменада иде. Ул төнне Фәнисә бәхетеннән, егетенең назыннан тәмам исерде. Исермәслек тә түгел иде шул: Исмәгыиль аны шашынып-шашынып сөйде, кысып-кысып кочаклады, кулы белән чәчләреннән сыйпады, үпмәгән җирен калдырмады. Әле гомерендә дә мондый назны күрмәгән, татымаган Фәнисә бәхетенең җиденче күгендә йөзде. Иа Хода, җир йөзендә сөю һәм сөелү дигән татлы җимеш тә бар икән ләбаса! Ә ул моңарчы тормышта бары тик лекцияләр, имтиханнар, зачетлар гына бар дип яшәгән иде бит, җүләр!
Ул чынбарлыкка бары тик таң алдыннан, инде Исмәгыйль китәргә җыенгач кына кайтты, төнге мәхәббәт назларыннан шунда гына айныды.
— Нишләдек без, ә, Исмәгыйль, нишләдек?! — Фәнисә куркып һәм оялып, тәмам исенә килеп, ике кулы белән күкрәген каплады, ниндидер ямьсез тавыш белән елап җибәрде. — Ярамас эш кылдык бит без, Исмәгыйль...
— Тынычлан, тынычлан! — диде егет, өстенә киенә-киенә. — Әйткәч тә, сиңа унике яшь түгел лә имде... Елама юкка... Кайчан да булса барыбер...
Шушы төннән соң тагын ике-өч мәртәбә очраштылар, ә аннан Фәнисәне бер районга бәрәңге атырга җибәрделәр. Кайчан Казанга кайтырмын да кайчан Исмәгыйльне күрермен, дип йөргәндә, аны шок хәленә китереп, теге чынбарлык бөтен килешсез ягы белән атдына ук килеп басты: ул, хатын-кызга гына хас билгеләр буенча, үзенең йөккә узганын чаматады. Күңеле болгана, укшыта башлагач, Фәнисә, авырып киттем, ахрысы, дип кенә уйлаган иде. Баксаң, авырмый, ә батага узган икән ләбаса! Әйе, әйе, ул йөкле, аның бәбие, кечкенә Исмәгыйле булачак! Тизрәк өйгә, Казанга кайтырга, бу хәбәрне Исмәгыйльгә җиткерергә, аны да сөендерергә иде. Бу көтелмәгән хәбәргә ул да шатланыр, тизрәк өйләнешик, тизрәк туй ясыйк, дияр! Иа Хода, ничек матур, нинди гүзәл бу дөнья! Урамда очраган һәр кешене кочасы, ниндидер җылы сүзләр әйтәсе, һәрберсенә елмаясы килә!
Ләкин тормыш катлаулы нәрсә шул. Аның үз юлы, үз сукмагы, үз законнары. Ул ничәмә-ничә айлар, еллар буе күңелендә йөрткән уй-хыялларыңны да минут эчендә челпәрәмә китереп ташларга мөмкин. Бернишләп булмый, үкереп еласаң да файдасыз — тормыш ул үзенең кырыс законнарын беркайчан да юкка чыгармый, аның үз сүзе сүз! Башыңны ташка, орсаң да, битараф ул сиңа...
* * *
Фәнисә колхоздан Казанга очынып кайтты. Тизрәк Исмәгыйльне күрергә, аның белән балага узу шатлыгын уртаклашырга. Бәхетде, елмайган йөзен күргәч, бантын сөеклесенең күкрәгенә куеп, йөрәк тибешен тыңларга, иркәләнергә, иркәләнергә, иркәләнергә! 
Казанга кайтканнан соң иң беренче мизгелләре моңа ышаныч та тудырган шикелле иде.
— Кайттыңмы, Фәнисә? Мин сине күрергә бик шатмын, — диде Исмәгыйль һәм аны җиңелчә генә битеннән үбеп алды. — Сагынып беттем мин сине...
— Мин дә, — диде Фәнисә, аның күзләренә карап, һәм кинәт шунда, күңеленең ниндидер бер җепселе белән нәрсәдер сизенгәндәй, кисәк туктап калды: Исмәгыйленең күзләрендә элеккеге җылылык, элеккеге ягымлылык, әйе, әйе, нәкъ ягымлылык юк иде. Әллә эчкерсезлекме? Әллә барысы да бергәме? Хәер, бу кадәресе әһәмиятле дә түгел. Шунысын сизде: кинәт йөрәген үкенечле дулкын белән сулкылдап куярга мәҗбүр иткән ниндидер салкынлык бар иде атарда. Тикмәгә генә: "Күзләр — күңел көзгесе", — димиләр бит. Ул көзге кеше үз эченә яшерергә теләгән нәрсәләрне дә күрсәтә бит. Ләкин шул вакытта күңел Дә үзенекен итә шул — аның Исмәгыйльдәге үзгәрешне, салкынлыкны сизәсе килми, сизсә дә, ышанасы килми. Ялгышасыңдыр, Фәнисә, ди, ул арада гына нинди үзгәреш булсын анда, дип юата. Шуңа күрә ул, берни сизмәгәндәй, гадәттәгечә булырга тырышты, үзен кулга алды.
— Мин сине бик көттем, — диде Исмәгыйль, нәрсәдәндер уңайсызлангандай.
— Менә кайттым ич мин! — дип елмайды Фәнисә. — Без тагын бергә! Сиңа сөенечле бер хәбәр җиткеримме, Исмәгыйль?
— Юк, башта мин әйтим әле, Фәнисә. Аннан син әйтерсең... — дип, егет күзләрен читкә алды. — Әйләнәм мин, Фәнисә... Котлый аласың...
— Ничек өйләнәсең?! Кемгә? — дип сорады Фәнисә.
— Син аны белмисең, — Диде Исмәгыйль, аның чигәсенә төшкән берничә бөртек чәчен кулы белән колак артына рәтләп куярга тырышып. — Ике ел инде без аның белән...
Шушы мизгелдә Фәнисә өчен дөньяның асты өскә килгәндәй булды, күз алларын ниндидер шомлы, куркыныч караңгылык басып алды һәм кинәт башы зур тизлек белән шул куркыныч караңгылыкта бөтерелергә тотынды. Юк, менә хәзер аның башы гына түгел, ә тирә-яктагы бар нәрсә дә — йортлар, агачлар, урамдагы кешеләр, машиналар, хәтта урамнар да бөтерчек сыман зырылдап әйләнә иде, Йөрәге авырттырып сыкрап куйды, гүя аңа хәнҗәр батырдылар. Йөзенә салкын тир бәреп чыкты, бөтен гәүдәсе, буын-тамырлары мамык шикелле йомшарып калды һәм ул аңын югалтып җиргә сыерылып төште...
Бу хәлдән куркып калган Исмәгыйль көчле куллары белән аны аягына бастырды, кулы белән аның чигәсен угалады, җиңелчә генә битләренә суккалады. Ниһаять, Фәнисә күзләрен ачты һәм, берни булмагандай:
— Ә мин? — дип сорады .
— Нәрсә син? — дип, сорауга сорау белән җавап бирде егет.
— Ә мин нишләргә тиеш?
— "Нишләргә, нишләргә?" Мине онытырга тиеш. Шу - ның белән шул. Моның нәрсәсе аңлашылмый? Гафу итәсең инде, Фәнисә. Шулай килеп чыкты...
— Мин йөкле... синнән... — диде Фәнисә. — Безнең балабыз булачак.
— Ярар, кеше көлдермә инде син! Ниткән бала ди ул?! Мин сиңа татарчалап, өйләнәм, дип әйтеп торам лабаса! Хәтерләсәң минем сиңа өйләнәм дип сүз биргәнем булмады. Булмады бит?
— Курыкма, курыкма — булмады, — диде Фәнисә, үзен нык тотарга тырышып. Ул инде бу кешенең нинди икәнен бөтен барлыгы белән аңлаган иде. — Хәшәрәт җан икәнсең син, Исмәгыйль. — Кыз, барлык көчен уң кулына җыйнап, аның яңагына чалтыратып сукты да, кырт борылып, китеп барды.
— Аңламассың сезне: бер, яратам, дисез, бер... һәр йөр - гән кызга өйләнә алмыйм ич инде мин! — дип кычкырып калды аның артыннан Исмәгыйль. — Турысын әйткән өчен рәхмәт урынына...
Фәнисәнең эчендә тәмуг утлары кайный иде. Менә ничек көтмәгәндә генә янып көлгә әйләнде аның мәхәббәте. Уйламаганда кабынган иде, шулай ук уйламаганда гына челпәрәмә дә килде. Кем белгән бит аның шулай буласын! На Хода, нишләп бөл ай килеп чыкты соң әле бу? Нишләп ялгыштым, шулай булырын нишләп атданрак сизмәдем?! Нишләп кызыктым икән мин аның чибәрлегенә? Нишләргә, кем белән киңәшләшергә?! Әйе, әни минем якын дустым, сердәшем дә... Ләкин аңа бу хәлне ничек җиткерергә, ничек аңлатырга? Әллә тотарга да — укуы да чукынып китсен! — берәр чит җиргә китеп барыргамы? Юк, юк, атай әнигә икеләтә авыр булачак, хастага сабышачак ул. Әти үлгәч тә үзен кая куярга белмәде, мин дә каядыр китә катсам?.. Бәлки, Рәсимә апа белән киңәшеп караргадыр? Ни әйтсәң дә, табиб бит. Атай дисәң, кем белә, аның бу хәбәрне башкатарга җиткерүе бар. Ә минем кеше-карага белгертәсем килми. Әлбәттә, бераздан болай да кеше күзенә ташлана башлар бит. Ул чакта нишләрмен, ничек аңлатырмын? Ә бит мин аны барыбер төшермәячәкмен! Ни генә булса да табам мин ул батаны. Әнигә дә шулай диячәкмен. Аңлар ул мине, аңламый калмас... 
* * *
Сочига ялга китүче Гөлгенә белән әнисе Әлфияне вокзалга Фәнисә һәм Илгизәр озата төште. Кояшлы матур көн иде.
— Бераз арттарак калыйк әле, Гөлгенә! — диде Илгизәр, трамвайдан төшкәч. — Сөйләшеп барыйк... Икәү генә... Китәсең бит...
— Фәнисәдән уңайсыз ич...
— Ул әниең белән сөйләшеп бара торсын!
Ал арның хәлен аңлагандай, шунда Фәнисә:
— Сөйләшеп калыгыз, мәхәббәт каһарманнары! — дип елмайды. Ләкин аның елмаюы ничектер ясалма, табигый килеп чыкмады.
— Син сизәсеңме, соңгы вакытта безнең Фәнисәгә нидер булды бугай — үзгәреп калды, — диде Гөлгенә, бераз арткарак калгач. — Үзе синең белән сөйләшә, ә үзе бөтенләй башка нәрсә турында уйлый сыман, үзе сиңа карый, үзе сине күрми шикелле...
— Әллә нәрсәләр уйлап чыгарма ла инде, — дип көлде Илгизәр. — Ничә карасаң да шул Фәнисә лә инде: гел ачык күңелле, гел шат, гел сүзгә кесәгә керми торган...
— Юк, бөтенләй алай түгел шул. Хәзер аның шат күңеллелеге дә ничектер ясалма кебек... Хәтта елмаюларына тикле элеккечә түгел, әйтерсең үзен мәҗбүр итеп кенә елмая...
— Имтиханнар, зачетлар... Арыгандыр... — Илгизәр кисәк кенә Гөлгенәгә борылып карады. — Аны үзеннән сорарга кирәк. Ахирәт дустың бит ул синең.
— Сорамаган дисеңме? Сораштырып карадым инде, ләкин ул, болай тел бистәсе кебек күренсә дә, бик серле кыз: кайбер нәрсәләрне бик тирәнгә дә яшерә ала. Берни булмады, берни дә юк, дип көлгән була, ә мин сизәм бит, күзләре моңсу, җанын нидер кимерә...
— Бәлки, Исмәгыйль белән аралары бозылып киткәндер? Нишләптер соңгы вакытта күзгә-башка да чалынмый ул егет.
— Командировкада диде Фәнисә.
— Карале, Гөлгенә, синең китеп барыш, ә без, ике җүләр, шул турыда сөйләшмичә, бантка берәү хакында баш ватабыз, — диде Илгизәр, кызның кулыннан тотып. — Син хатлар язарга онытма!
— Ярар, ярар . Шул хатлар турында кичәдән бирле ко - лак итен ашап бетердең инде, — дип, бик рәхәтләнеп, иркенләп көлеп алды Гөлгенә.
— Сиңа көлке...
— Соң, көлми нишлием? Әйтерсең гомерлеккә китәм! Ай-ай ярымга хатларсыз гына түзә алмассыңмы?
— Түзә алмыйм шул менә! Мин аларны синең фотоңа карый-карый укырмын. Шулай эшләсәң, үзең белән сөйләшкән кебек була ул..."
— Җүләр! — дип, Гөлгенә энҗедәй тигез, ап-ак тешләрен күрсәтеп тагын көлеп куйды. — Хыялый кеше син, Илгизәр!
— Булырсың монда хыялый... өйләнешик, өйләнешик, дип күпме тукыйм, ишетергә дә теләмисең! Шуннан соң хыялланырга гына кала инде. Нинди уңай вакыт иде югыйсә! Өннең монда чакта туйлап та куя идек.
— Һаман шул бер балык башы! Институтны тәмамлаганчы бу турыдагы сөйләшүне калдырып торыйк дип әйтелгән бит инде, Илгизәр. Син кабат...
— Юк, син, дүртенче курсны бетергәч, дидең бит соңгы - сында!
— Ярар, шулай булсын.
— Әле аңа хәтле дә бишбылтыр!
— Санаулы вакыт тиз узып китә лә ул, сизелми дә.
— Карале, Гөлгенә... — Илгизәр, әйтер сүзен уйлаган - дай, ничектер төртелеп калды. — Син анда берәр чибәр егеткә гашыйк булып куйма тагын! Кара аны!..
— Җүләр! Синең Гөлгенәң генә кирәк ди анда! Башка - лар беткән ди.
— Ләкин алар бантка бит...
— Ярар, телеңә салынма! Әйдә, тизрәк атлыйк, вокзалга килеп җитәбез. Фәнисәдән уңайсыз...
Поезд кузгалып киткәч, Фәнисә белән Илгизәр перроннан бергә чыктылар.
— Син хәзер кая? — дип сорады Илгизәр.
— Өйгә, — дип җавап бирде Фәнисә.
— Бәлки, берәр кафе -фәләнгә кереп сөйләшеп уты - рырбыз? Бүген рәтләп тамакка да капкаламаган әле мин. Ашыгасы җир юк, бүген ял көне,
— Юк, Илгизәр, өйгә кайтам мин, — диде Фәнисә. — Гөлгенә белән бергә булсак, бәлки, кергән дә булыр идем. Ә болай... Иптәшен озатырга өлгермәде, шундук аның егете белән кафеларга йөри башлады, диярләр.
— Син нәрсә, Фәнисә, чынлап әйтәсеңме моны, әллә уйнапмы? Кемдә кемнең ни эше бар?! Без бер-беребезне беләбез ләбаса...
— Чынга алма, уйнап кына әйтүем, — дип елмайган бул - ды Фәнисә. — Миңа өйгә кайтырга кирәк. Үземне начар хис итәм мин бүген. Баш авыртып тора, ачуланма!
— Әйдә, бераз җәяү генә атлыйк, — дип үзенекен итте Илгизәр. — Сөйләшә-сөйләшә кайтканда онытыла ул...
Гөлгенәнең Фәнисә турындагы сүзләре аны сагайтып җибәргәнгә күрә, Илгизәр, сөйләшә торгач, кайбер нәрсә ачыкланыр, дип уйлаган иде. Юк, барып чыкмады. Хәзер инде ул үзе дә шикләнә калды: чыннан да, кызның кәефе начар, башы авыртканга гына да түгел бугай бу — нәрсәнедер яшерә, әйтеп бетерми шикелле.
— Юк, Илгизәр, юк, өйгә кайтам...
— Ярар агайса, бигайбә, — диде Илгизәр. — Тик менә нәрсә, Фәнисә, Исмәгыйль белән сез ялгыз катган бу егетне, — ул кулы белән күкрәгенә төртеп куйды, — бик онытып бетермәгез инде, концерт-театрларга барганда калдырмагыз! Бергә-бергә күңелле булыр, бераз ялгызлыгымны да онытып торырмын...
— Менә монысын вәгъдә итә алмыйм, чөнки Исмәгыйль командировкага китте... — Фәнисә бераз вакыт аңа текәлеп карап торды да өстәп куйды: — Бер дә кайтмаска...
— Син нәрсә, кеше әйләнеп кайтмаслык командировкалар да бармыни дөньяда?! — дип гаҗәпләнде егет, шомырттай кара күзләрен түгәрәкләндереп.
— Уйнап кына әйттем мин... Бар, әнә трамваең килде. Ярый, хуш! Мин — троллейбуска...
Ә үзе, троллейбус тукталышына барырга җыенган Фәнисә, шундук кырт борылып, Чернышевский урамына таба юнәлде. Юк, һич тә өенә кайтасы килми иде аның. Киресенчә, үзенең кара кайгысын әнисенә җиткергәнче ялгыз гына каласы, уйланасы, булачак сөйләшүләренең һәр сүзен күңелендә үлчәп карыйсы килә иде. Шуңа күрә Тукай мәйданына хәтле ашыкмыйча җәяү генә атламакчы булды.
Хәер, бер караганда, нәрсәсен уйлыйсың инде аның?! Уйлану өчен дә түгел., ә бу күңелсез сөйләшүне аз гына булса да чигерү, соңарту өчен генә җәяү атлыймы әллә ул менә хәзер? Шәт, уенда монысы да бардыр. Әйткәч тә, сине кадерләп, җил-яңгыр тидермичә үстергән газиз анаңа шупты ямьсез, көтелмәгән хәбәрне ишеттерү өчен, киләчәк тормышыңа зур һәм якты өметләр баглаган, кечкенә генә уңышыңа да сөенеп торган газиз анаң йөзенә шундый пычрак ату, оят китерү өчен сиңа нигә ашыгырга?!
Урам тулы кеше. Бигрәк тә яшьләр күп бу Бауман урамында. Парлылар бар, парсызлар бар, ялгызлар бар, төркемтөркем йөрүчеләр бар. Сөйләшәләр, көлешәләр, шаярышалар. Карап торырга беркемнең бернинди кайгысы да юк шикелле. Әнә шаркылдап көлешә-көлешә өч кыз килә. Яшьләре дә Фәнисәнеке чамасында, мөгаен, студенткалардыр, әле берсе, әле икенчесе, өченчесе нидер әйтеп куя һәм барысы да эчкерсез итеп, чын күңелләреннән көлеп җибәрәләр. Аларга нәрсә, имтиханнар бетте — көл дә көл рәхәтләнеп! Эш беткәч, уйнарга ярый, диләр бит. Шәт, аларның башларында бернинди кайгы да юктыр. Мөмкин булса, менә хәзер алардан көнләшә-көнләшә атлаган Фәнисә дә гнуларның берсе булыр иде. Шундый ук ваемсыз, шундый ук эчкерсез, шундый ук шат булып, урамны яңгыратып көлә-көлә алар арасында атлар иде...
Юк шул, юк, мөмкин түгел инде бу хәзер. Алар — кызлар, ә син? Шул шул менә, кызлыгыңны югалткан, димәк, намусыңны югалткан кыз син хәзер. Алай гына Да түгел — авырга узган кыз! Үз сафлыгын саклый алмаган кыз. Булганны, Ходай биргәнне саклый белергә кирәк шул аны! Ә син саклый алмадың. Шулай булгач, менә хәзер шушы ваемсыз, кайгысыз кызлардан көнләшмә! Әле бит синең үзеңнең дә алар кебек бөтен дөньяны берьюлы кочардай очынып йөрер вакытың иде дә, канатың киселде. Ә бит үзең кистең син аны, үзең!..
Урам буенча үз кайгысын иңенә салып атлаган Фәнисә кинәт шундый ук берничә Фәнисәгә әверелде. Берсе икенчесен гаепли, икенчесе аклана, киресенчә, бар гаепне беренчесе өстенә ташларга тырыша. Кыскасы, Фәнисә күңелсез уйлар диңгезендә йөзә... Йөрәгендә — ут өермәсе, күңелендә соңарган үкенү ачысы кайный.
Ул Бауман буйлап Астрономия урамына тикле барды да, көләч йөзле яшьтәшләреннән качу өчен, сулга борылды. Исәбе Университет туктатышында троллейбуска утыру иде. Монда чыннан да тынычрак: халык та азрак, яшьләр дә Бауман урамындагы кебек аның эчен пошырып тугарылып йөрми. Тик Ленин бакчасы аша чыкканда гына берничә кыз очрады. Ул бераз тынычланып калгандай булды. "Ә нәрсә, — диде аңа Фәнисәләрнең берсе, — кеше үтермәгән ләбаса мин! Атарга хөкем итмәгәннәр лә мине! Ялгыштым дип, хәзер поезд астына ташланыргамыни?!"
Кинәт әле генә якты, кояшлы булган күкне каракучкыл болыт каплап алды, Ленин бакчасындагы агачларның яфраклары, ниндидер шомлы тавыш чыгарып, шыбырдашып куйды — яңгыр яварга исәпли иде бугай.
Фәнисә троллейбус тукталышына якынлашканда, яңгыр тамчылары төшкәли дә башлады.
Ул Попов урамы тукталышында төшкәндә, яңгыр шактый көчле үк ява иде инде. Фәнисә, бер җирдә дә ышыкланып тормыйча, ашыкмыйча гына өенә таба атлады. Әйе, ашыкмыйча гына, әйтерсең нәкъ менә шушы яңгыр аның барлык кайгысын юып төшерер, йөрәк ярасын басар сыман иде. Инде үзләренең подъездына кергәндә, аның бөтен өсбашы чыланып беткән иде.
— Нишләп берәр җирдә ышыкланып тормадың, ичмаса? Бөтен киемең манма су булган бит, кызым! — дип каршы алды аны әнисе. — Болай авырып китүең дә бар. Туктале, авырыйсың түгелме соң син?! Төсләрең киткән синең... Чишен тизрәк, бар, өсләреңне алыштыр! 
— Авырмыйм мин, әни, авырмыйм, — диде Фәнисә һәм, тиз генә өс-башын алыштырасы урынга, бик арыган-талчыккан кыяфәт белән урындыкка килеп утырды. Кинәт, сискәнеп киткәндәй, ике кулы белән каршында басып торган әнисенең биленнән кочып алды. — Йөкле мин, әни...
— Ни сөйлисең син, кызым?! — диде әнисе, аның бу сүзләренә ышанмыйча. — Ничек йөкле?!
— Син нәрсә, әни, хатын -кызның ничек йөкле булуын белмисеңмени?
— Кемнән?
— Исмәгыйльдән... — Ниһаять, ничә көннәр куркып, ничә төннәр уйлап аны бер ялкынга, бер салкынга төшереп торган шыксыз хәбәре әнисенә җиткерелде. Фәнисәгә ничектер җиңел булып китте, өстеннән тау ишелеп төштемени. Iюм ул, берочтан барысы да билгеле булсын инде дигәндәй, ашыгып: — Ә ул башкага өйләнергә йөри... — дип өстәде.
— Әй, кызым, кызым! — диде Гөлсем, кисәк кенә карлыгып калган тавышы белән әкрен генә, — әйтерсең тамагына кызган тимер китереп тыктылар! — Һәм калтыранган кулы белән аның юеш чәчләреннән сыйпады. — Ничек алай килеп чыкты соң? Итәгеңне җыеп йөр, дип әйтә килдем ләбаса мин сиңа!
— Син дә җанымны телгәләмә инде, әни! "Ничек, ни - чек?" Ялгыштым, йөзеңә оят китердем... Гафу ит, әни...
— Әй, кызым, кызым, — дип кабатлады чарасыздан нишләргә белмәгән ана. — Мин синнән шуны көткән идемме? Йөземә шушы пычракны атар өчен үстердемме сине ялгыз килеш? |
Ул кызының кулларын биленнән алды да үксеп елыйелый интек катыннан бүлмәгә кереп китте, үзе артыннан ашыкмыйча гына ишеген ябып, караватына барып ятты. Күзләре түшәмгә юнәлгән иде. Әйтерсең кызы әле генә җиткергән хәбәрдән соң нишләргә кирәклеге шунда язылган. Ләкин ул берни күрми — күзләрен яшь каплаган иде.
"Әй Аллам! Нишләп мине шундый кайгы-хәсрәт белән сынамак булдың тагын? — дип сыкранды ул эченнән. — Яшь килеш ирсез калуым гына җитмәгән идеме? Аны ялгыз башым үстерү газаплары гына аз тоелдымы?"
Кинәт аның күзе ире Саматның стенада эленеп торган рәсеменә төште. Аңа һәрвакыттагыча елмаеп карап тора иде уң. "Менә шундый безнең хәлләр, Самат. Күрдеңме, безнең мактаулы, сөеп туймаган кызыбыз безне нинди "шатлыклы" хәбәр белән "сөендерде"? Хәер, син ишетмәдең аны. Ишетмәвең яхшы да, әгәр ишеткән булсаң, син дә менә шулай елмаеп карап тора алмас идең. Кызык, менә шушы минутларда минем урында син нишләр идең икән? Кулыңа каеш алыр идеңме, әллә чәченнән өстерәп йөрер идеңме? Юк, юк, мин сине беләм бит, йомшак күңелле, Фәнисәне бик ярата торган ата идең син, шуңа күрә каешка да тотына, чәченә дә кагыла алмас идең. Алай да икебезгә бу кайгыны йоту җиңелрәк булыр иде дә бит, Ходай аны берүзем өстенә генә китереп ташлады, син мондый хурлыкны күрми, белми калдың. Син бәхетлерәк — яшь килеш китеп бардың... Шуңа елмаясың да син. Ә менә миңа нишләргә, миңа? Башымны ташка орыйммы, әллә башымны алып күз күрмәгән, колак ишетмәгән җирләргә олагыйммы? Әллә... Иа Алла, кичерә күр мине! Ул вакытта минсез нишләр ул бала?..
Кайгы беркемгә дә сорап килми. Ул көтмәгәндә, бөтенләй уйламаган яктан килә. Шундый акыллы, һаман, әни, әни, дип кенә торган, инсафлылыгына, акыллылыгына ниндидер эчке бер горурлану белән сокланып йөргән бердәнбере, менәменә университет бетерә дә укытучы була дип шатланып йөргән кызы, көннәрнең берендә шушындый кара кайгы алып килер дип уйлау түгел, мондый хәлне төшендә дә күрмәгән иде Гөлсем. Баксаң, шундый зур бәла аяк астында ук йөргән икән. Ә бит, чыннан да, ялгыз анага бала үстерү, аны аякка бастыру бер дә җиңел эш түгел. — борчулы көннәре дә, йокысыз төннәре дә күп булды. Ләкин, Аллага шөкер, барыбер тырышты, барыбер кеше итте! Хәтта яшьлеген дә аңа багышлады дияргә була. Ире Самат үлгәндә, Гөлсемгә егерме тугыз, ә Фәнисәләренә ун яшь кенә иде. Сораучылар да булмады түгел. Шул арның берсе — заводта токарь булып эшләүче Зариф — бик ышанычлы да, акыллы да, тормышны иңенә салып алып бара торган кеше дә иде" Инде аңа кияүгә чыгарга дип күңеленә дә беркетеп куйган иде, тик көннәрдән бер көнне Фәнисә, Зариф абыйсы алардан чыгып киткәч, дәрес әзерләп утырган җиреннән иреннәрен турсайтып:
— Нишләп йөри бу абый безгә? — дип аны сискәндереп куйды. — Миңа бүтән әти кеше кирәк түгел...
Югыйсә бит кызына, бу синең булачак әтиең дип, ләм-мим бер сүз дә әйткәне юк иде! Эшнең кая таба баруын кыз үз күңеле, үз акылы белән сизенгән. Дөрес адымы булгандырмы бу, әллә ялгышмы, ләкин шунысы хак, шуннан соң Гөлсем Зарифның янына йөрүен туктатты. Дөрес, әле аннан соң да ул берничә мәртәбә Гөлсемнең эштән чыкканын көтеп сөйләшеп, үгетләп тә карады, тик аның сүзе бер һәм нык булды: "Юк!" Кыска гына итеп әйткәндә, ул гомерен Фәнисәсенә багышлады...
Шуңа күрә бүген кызыннан ишеткән хәбәре бигрәк тә үкенечле иде, чөнки "Ит изгелек, көт явызлык" дигән мәкальдәгечә кидеп чыкты... Аңламассың бу тормышны Кайчакта көткәннең бөтенләй киресең эшләп куя. Әллә монысы тормыш эше түгел, ә тәкъдирендә язылганымы икән?..
Ни генә булмасын, барыбер яшәргә кирәк бит. Мондый чакта нишләргә, нинди гамәл кылырга, нинди адымнар ясарга? Исмәгыйль... Кайдан килеп керде соң ул Фәнисәсенең тормышына? Ярар, кайчандыр бергә укыганнар да ди. .Ләкин аның белән йөрми иде бит ул. Гомумән, егетләр белән аралашканы да юк иде ич Фәнисәнең. Хәтта бер мәртәбә ничектер шулай сүз чыкты да Гөлсем кызына:
— Нишләптер егетләр дә күренми синең тирәдә, — диде.
— Димәк, әле вакыты җитмәгән, әни, — дип елмайган иде Фәнисәсе ул чакта. — Һәр нәрсәнең үз вакыты бар...
Ә менә быел... Туктале, кайчан иде соң әле? Әйе, моннан икеме-өчме ай элек бугай, әнә шул Исмәгыйль ал арга еш килеп йөри башлады. "Классташлар идек", — дип таныштырган иде Фәнисә ул егетне әнисе белән. Шул көнне кичен моннан берничә ел элек урта мәктәпне тәмамлаганда классташлары белән бергә төшкән фоторәсемнәреннән Исмәгыйльгә төртеп:
— Ошадымы ул сиңа? — дип тә сорады әле. Кызының күзләрендә бәхетле очкыннар уйный иде.
— Сүз дә юк, бик чибәр егет. Ә кеше буларак ниндидер, әйтә алмыйм, кызым. Берничә күрүдә генә белеп буламыни кешене?
— Кеше буларак та яхшы егет ул, әни! — диде Фәнисә, бәхетеннән исергәндәй, шатлыклы елмаеп.
Менә хәзер шул вакыттагы сөйләшүләре исенә төште дә, Гөлсемнең йөрәген нәрсәдер авырттырып, алай гына да түгел, пычак белән телеп алгандай авырттырып узды. Уд ирексездән кулын йөрәгенә куйды, әйтерсең күкрәк читлегеннән чыгарга тыпырчынган йөрәген тотып карарга теләде. Бәлки, монда минем үземнең дә гаебем бардыр? Егетнең чибәрлеге белән генә мавыгып ялгыша күрмә, бәлки, ул кеше буларак бер тиен дә тормыйдыр, күбрәк шул ягын белергә, аңларга тырыш син аның, дип, Фәнисәне ешрак, сеңдерерлек итеп кисәтәсе булгандыр?
Кисәтәсе дигәннән, кызыксына торгач, заводта бергә эшләүче бер хатыннан Исмәгыйльнең берничә кыз белән йөрүе турында да ишеткән иде Гөлсем. Ләкин бу турыда кызына әйтмәде. Кеше әллә дөресен сөйли, әллә арттыра. Бу хәбәрне кызына җиткереп, кеше сүзе белән араларын бозып куйсаң? Баксаң, әйтәсе калган икән" Ләкин хәзер ул үткән акыл белән берни дә кайтарып булмый. Соң инде, соң!
"һәр нәрсәнең үз вакыты бар", — дип, Гөлсем кызының ул чакта үзенә әйткән сүзләрен ачу белән кабатлап куйды. — Рәхмәт инде сиңа, күрсәттең миңа вакытын, башыма күсәк белән тондыргандай иттең. Корсагың беленә бантлагач ни диярбез дә, кеше күзләренә ничек күренербез? Әй, кызым, кызым, хурлыкка катдырдың син мине! Ничек чыгарбыз икән бу хәлдән?.."
Интек ачылып китте дп бүлмәгә тавышсыз гына диярлек Фәнисә килеп керде. Ул, сүз башларга уңайсызлангандай, бераз бүлмә уртасында сүзсез генә басып торды да, әнисе янына килеп, караваты кырыена утырды.
— Йоклыйсыңмы әллә дип торам, — диде ул, әкрен генә. — Карате, әни, бәлки, миңа башка берәр җиргә китәргәдер, ә?
— Беркая да китмисең! — диде ана, бу карарга бик озак уйланганнан соң килгән сыман нык, катгый тавыш белән. — Ул чагында миңа икеләтә авыр булачак...
— Бәлки, икәү китәрбез? Ул-бу сизелгәнче...
— Беркая да китмибез! — диде Гөлсем, бу юлы да каршы килмәслек нык тавыш белән.
— Ләкин шуны бел, әни, мин баланы төшермәячәкмен! Табачакмын мин аны!
— Кем куша сиңа бала төшерергә?! — дип гаҗәпләнеп аңа карап алды ана. — Әлбәттә, табарсың. Ялгыштым дип тагын бала җанын да кыярга дигәнме?!
— Әни! Син бу дөньядагы барлык-барлык әниләрнең дә иң яхшысыдыр! Валлаһи! — диде Фәнисә, үзенең кайнар иреннәрен аның битенә тидереп. — Гафу ит мине... Сиңа шундый зур кайгы китердем...
— Монда син генә түгел, мин дә гаепле инде, сине кешеләрне танырга өйрәтә алмаганмын...
— Зинһар, минем гаебемне дә үз өстеңә алма инде, әни! Ул чагында миңа тагын да авыррак...
— Өсләреңне алыштырдыңмы? — дип сорады Гөлсем, кызының әлеге сүзләрен ишетмәгәндәй. — Кайнар чәй эч! Салкын тимәсен тагын. Балкон киштәсендә кура җиләге кайнатмасы бар, шуның белән эч!
— Ашарга да әзерләгән идем мин, әни. Торасыңмы? Әйдә, бергәләп ашап-эчик...
— Юк, кызым, ашыйсым да, эчәсем дә килми минем. Бар, үзең генә... — диде ана, бантын стенага таба борын.
* * *
Ишекне Фәнисә ачты. Интек төбендә Илгизәр басып тора иде.
— Сәлам! Мөмкинме сиңа? — диде ул, инде бусага аша атлап. — Хәлләр ничек?
— Исәнме! Хәлләр яхшы . Уз әйдә! — диде Фәнисә, ишекне ябып.
— Яңалыклар юктыр?
Кыз аның тел төбен шундук аңлады: егбТ Гөлгенәсеннән хәбәр көтә.
— Мин сиңа, телеграммалары килде, дип әйттем бугай инде..... 
— Килеп җиттек, барысы да яхшы, дигән ул телеграммага бишбылтыр бит инде! — диде Илгизәр. — Аидыен мин дә алдым аның. Яңарак хат-фәлән юкмы?
— Бар! — дип елмайды кыз. — Сиңа да сәлам әйткән. Юксынам сезне, күңелсез, дигән.
— Андые миңа да килде. Яңасы, дим мин, яңасы!
Шулай сөйләшә-сөйләшә бүлмәгә керделәр.
— Карале, Илгизәр, син ничек уйлыйсың: Гөлгенә ял итәргә киттеме, әллә аннан сиңа көн саен хат язып торыргамы? — дип көлде Фәнисә. — Әле киткәннәренә егерме көн дә юк, ә син инде ике хат алырга өлгергәнсең. Сиңа һаман азмы? Эгоист син, Илгизәр, валлаһи, эгоист!
— Соң... ни... бик сагынам бит мин аны. Хаты килгәч, очынып йөрим. Үзен күргән шикелле...
Бу сүзләрне ишетү Фәнисәгә авыр иде. Юк, юк, һич тә дусты бәхетеннән көнләшми ул, киресенчә, аның өчен сөенә. Шул ук вакытта Илгизәрнең шушы эчкерсез сүзләре аның кайгысын тагын да тирәнәйтә, тагын да шәрәләндереп, каядыр биеккә күтәреп куя да үкенечле ялгышы үзенең шупты шәрәлеге белән җанын тагын да катырак сызландыра, аңлатып та булмаган ниндидер очлы нәрсә йөрәген тагын да ешрак, тагын да авырттырыбрак чәнчи башлый... Күңелендә әллә ниткән үкенечле хисләр туа, үзәкне өзә...
— Гөлсем апа өйдә юкмы әллә? — дип сорады Илгизәр, аны бүлмәдә күрмәгәч.
— Кухняда.
— Карате, Фәнисә, әйдә бераз йөреп кайтабыз. Бәлки, берәр кинога да кереп чыгарбыз. Ял көне бит, нишләп өйдә ятарга?
— Белмим шул...
— И-и, бездә кунак егет бар икән! — дип, шулчак кухнядан Гөлсем килеп чыкты. — Исәнме, Илгизәр! Эшләр ничек?
— Исәнмесез, Гөлсем апа! Хәлләр дә, эшләр дә ал да гөл! Үзегез сау-сәламәтме?
— Аллага шөкер, әлегә саулыкка зарланган юк, Илгизәр.
— Шулай була күрсен, Гөлсем апа, бернәрсәдән дә зар - ланырга туры килмәсен!
— Беләсеңме, әни, нигә килгән ул? — диде Фәнисә, көлеп. — Көн саен Гөлгенәдән яңа хәбәр көтә!
— Алай түгел лә имде. — диде Илгизәр, уңайсызланып.
— Ә нигә, егет сөйгән кызыннан көн саен хат-хәбәр көтә икән, бу бер дә начар түгел, — диде Гөлсем, аны аклагандай. — Димәк, сагына, юксына...
— Фәнисә әйтеп бетермәде, Гөлсем апа: мин бераз йөреп керикме әллә, дигән идем.
— Әллә нәрсәләр сөйләп йөрерләр иде аннары... — диде Фәнисә. 
— Барыгыз, бар, кызым! Бер җилләнеп күңел ачып кай - тырсың, — диде Гөлсем. — Күңелең дөрес булганда, кем нәрсә әйтсен?
Фәнисә икенче бүлмәгә өстен алыштырырга кереп китте.
Көн чыннан да матур, кояшлы иде. Ашыкмыйча гына, сөйләшә-сөйләшә, урам буенча атладылар. "Дружба" кинотеатры янына килеп җиттеләр. Шундагы кино афишаларын карап торганда, кемдер кулы белән Илгизәрнең иңбашына кагылып алды. Борылып караса, атдында Исмәгыйль басып тора.
— Яңа кызың белән котлыйм сине, Илгизәр, — дип, авы - зындагы ике алтын тешен ялтыратып, ат кешнәгән шикелле ямьсез генә көлеп куйды ул. — Нәрсә, тегесе туйдырдымыни инде?
— Сәлам! — диде Илгизәр һәм аның якасыннан эләктереп алды. — Әгәр дә мәгәр телең ни лыгырдаганны белмисең икән, кара аны, егет!
— Син нәрсә, котларга да ярамыймы әллә? Җитмәсә бу яңа кызың да таныш. Кичә — мин, бүген — син... Моның ни гаебе бар. Әйт әле шуңа, Фәнисә, дөресме, юкмы?
Шунда аның бу мыскыллы сүзләрен тыңлап торырга мәҗбүр булган Фәнисәнең бите кып-кызыл булды, ачуыннан һәм гарьлегеннән бөтен тәне калтырана башлады. "Сафлыгымны шушы хайвани затка таптаттым бит! Минем күзләрем кайда булган соң?! — дип уйлап алды ул мизгел эчендә. — Баксаң, бөтенләй кеше диярлеге юк икән бит моның!.."
— Кеше түгел, ә сөйрәлчек хәшәрәт икәнсең син, — диде ул, аның янына ук килеп, һәм, барлык көчен җыеп, кулы белән аның битенә сугып җибәрде. — Пычратма шуңа кулыңны, Илгизәр!
— Карале, кара син аңа, урын-җирдә бергә аунаганда иркәләп туялмый иде, хәзер, хәшәрәт, имеш. Син үзең сөйрәлчек, беләсең килсә!..
— Син чыннан да кеше түгел бугай, егет, — диде Илгизәр, аңа ачуы килеп. — Кеше булган кеше кыз белән болай сөйләшми...
— Сиңа гына кыз булып күренә ул... Кыз, имеш!.. Бар, бар, тикшереп кара...
Илгизәр тизрәк аның яныннан китәргә ашыкты һәм бераздан Фәнисәне куып җитте. Әлеге көтелмәгән хәлдән уңайсызланып, шактый вакыт икесе дә сүзсез генә атладылар.
— Һич аңламыйм, нәрсә булды соң сезгә, Фәнисә? — дип сүз башлады аннары егет. — Матур гына йөри идегез бит...
— Алдады ул мине. Ялгыштым мин, Илгизәр... Аның хәшәрәт икәнен соң аңладым. Йөкле мин аннан...
— Бәлки, әле төзәтеп буладыр? Ул беләме соң?
— Бернинди "бәлки"сез, Илгизәр! Хәзер соң инде. Хәзер инде алам, дисә дә, борылып карамаячакмын мин аңа! һичкайчан! — Кинәт Фәнисә бөтен гәүдәсе белән Илгизәргә таба борылды. — Тик син бу турыда беркемгә дә, ишеттеңме, берйемгә дә әйтергә тиеш түгел. Әле бу турыда әни генә белә...
— Гөлгенә дә белмиме?
— Юк, әлегә ул да белми. Үзем дә күптән түгел генә белдем...
— Нишләргә уйлыйсың?
— Табам... — диде Фәнисә. — Җан биргәнгә җүн бирә, диләр, тырышырмын, телемне тешләп булса да түзәрмен... тәрбияләрмен...
— Бәлки, аның белән үземә сөйләшеп караргадыр? Ә?
— Әйттем бит инде.
— Молодец, алайса. Шундый хайван алдында сер бирмә! Гөлгенә белән безнең ярдәмгә һәрвакыт өмет итә аласың. Ташламабыз, булышырбыз!
— Рәхмәт, Илгизәр. Яхшы кеше син!
Менә бит ничек килеп чыкты. Илгизәр бүген Фәнисәне урамга алып чыккач, Гөлгенәсе, үзләренең киләчәк тормышлары турында сөйләшербез, дип уйлаган иде. Аның белән сөйләшә-сөйләшә хәзерге ялгызлыгын бераз онытмакчы, күңелен басмакчы иде, баксаң, Фәнисәнең үз кайгысы кайгы икән, ул бер юньсезнең алдавына дучар булган. Кара син бу Исмәгыйльне, ә! Берничә мәртәбә бергә-бергә табигать кочагына да чыкканнары бар, бөл ай ярыйсы гына егет шикелле иде. Ә бүген аны танып та булмый — бөтенләй башка кеше! Мескен кызны харап иткән дә хәзер аннан ничек көлә!.. Хәшәрәт дисәң дә хәшәрәт. Тапкан масаер батырлык!.. Әйе, кешенең чын йөзен белү ансат түгел шул. Бергә йөрисең, ә чын йөзен белеп булмый. Кайчак кеше дигәнең кырыкка төрләнә.
* * *
Әлфия Сочидан кайтып кергәндә, Гөлсем үзе дә, Фәнисә дә өйдә юк иде. Ул әйберләрен аларның бер күршеләрендә калдырды да, — инде аны танып беләләр иде, — Гөлсем эшләгән ипи заводына китте, исәбе аны каршы алу иде.
Юк, ялы ял булмады аның. Ул аны бөтенләй банткача күз алдына китергән иде. Икәүдән-икәү генә калгач, үзара якынаерлар, Гөлгенәсе шуннан аның авызына гына карап тора торган булып кайтырга тиеш иде. Уе да, хыялы да барып чыкмады — кызы аны күңел түренә үткәрмәде. Ни турында гына сөйләшергә алынмасын, Гөлгенә аның сүзен күтәреп алмады, бу сөйләшүләрдә катнашуы "әйе", "юк" кебек ике сүздән узмады. Үзенең кызын югалтуын Әлфия бөтен барлыгы белән шунда аңлады. Аңа куркыныч булып китте. Тәмам кулга алган икән Рәсимә аның кызын, ә Гөлгенәгә шулай кулай, күрәсең. Гомер эчендә бер мәртәбә үз кызың белән шултикле җиргә — күпме акча түгеп бит әле! — бар да, рәхәтләнеп, дөньяңны онытып ял итә атмыйча кайт инде!..
Әлфия бик ачулы иде. Ачу килмәслек түгел бит, Гөлгенә килгәч тә һәр көн диярлек Рәсимә апасына хатлар язарга кереште. Ике сүзенең берендә дә телендә шул булды. Ни турында гына сүз чыкмасын, һаман шуны кыстырды. Әйтерсең дөньяда бөтен яктан килгән, булган бердәнбер кеше фәкать ул гына! Аннан соң, үч иткәндәй, рәхәтләнеп бергә-бергә аңлашып ял итәрлек, бер-береңә күңелсезләнергә ирек бирмәслек кампаниясе дә туры килмәде бит аның — кая карама карт-коры белән баскан, изгән! Әллә хәзер яшьрәкләр бөтенләй ял итмиме икән? Дөрес, үз яшендәгерәк бер ир-ат, күз төшергәләп, сүз кушкатап маташкан иде дә, сагыз кебек ябышкан Гөлгенәдән ничек аерыласың? Әйтерсең кемдер юри күзколак булыр өчен аны ияртеп җибәргән! Теге ир белән сөйләшкәли башлагач ук, ниндидер явыз карашы белән өтеп: "Оят түгелме сиңа?" — дип оялтырга кереште. Бөла й рәхәтләнеп, онытылып рестораннарда утырырлык ир-ат иде ул... Ярый, нишлисең инде, типтереп булмады шул Гөлгенә аркасында. һаман иренен турсайткан, һаман сынаулы караш, һаман караңгы йөз. Берәү булса "Рәхмәт, әни, моңарчы гомердә дә булмаган җиргә алып килдең, рәхәтләнеп көч җыеп, какшаган нервыларымны тынычландырып кайтам, болай булгач" дияр иде. Бар, ишетерсең син аннан рәхмәт сүзе! Кайтыйк инде дип, колак итен ашап бетерде. Имеш, яңа уку елына әзерләнәсе бар! Алдарга өйрәнүен күр син аның! Студентка нинди әзерлек кирәк булсын?! Китап-дәфтәр, сумкасы, формасы кирәк булган мәктәп укучысы түгел лә ул! Шул Рәсимә апасын күрәсе килә тизрәк, әнисенә караганда шул карт кыз якынрак аңа. Юньле булса, кияүгә чыгып үз батасын тәрбияләр иде.
Бу вакытта Гөлгенәсе белән Рәсимә апасы, аналы-кызлы гаилә сыман, чөкердәшеп чәй эчеп утыралар, икесе дә серләшеп туя алмыйлар иде.
— Эч пошудан үлә яздым мин анда, Рәсимә апа! Тәмам ник килдем дигән көнгә төштем. Рәхәтләнеп сөйләшер кеше дә юк иде анда. Син булсаң икән...
— Менә иске авыздан яңа сүз! Ничек инде сөйләшер кеше юк?! — дип гаҗәпләнде Рәсимә апасы. — Яныңда әниең бар иде ич синең!
— Ә нәрсә турында сөйләшим мин аның белән?! Әйткәнем бар бит инде: берничек тә кабул итә атмыйм мин аны. Аңлый да алмыйм. Кеше белән елмаеп сөйләшеп тора, Ә бер-ике адым читкә китү белән шул ук кешене яманлый, аннан көлә башлый. Шулай ярыймы инде, йә? Икейөзлелек бит бу! 
— Менә мин дә сине аңлый алмыйм, Гөлгенә: һаман әниеңне яманлыйсың, ә аны аңларга һич теләмисең. Шуны аңламыйсың, ул бит синең әниең! Сине дөньяга китергән әниең! Хәзер ул сиңа түгел, ә син аңа кирәк. Шуны аңларга тырыш! Ул сине алдагы тормышында таянычы итеп күрергә тели. Ә син һаман аның әнә шул омтылышына каршы киләсең. Ярамый алай, бу гамәлең дөрес түгел синең. Шулхәтле эгоист булырга ярамый бит инде!
— Гел аны яклыйсың син, Рәсимә апа. Нәрсә, хәзер мин аның алдында артист булып кыланырга тиешме? Икейөзлеләнергә? Юк, теләсә ничек ачулан, мин алай булдыра алмыйм. Аңлыйсыңмы? Бул-ды-ра ал-мыйм! Теләмим дә. Ьәм өзеп әйтәм: моннан соң янына барып та карамыйм!
— Ләкин син мең мәртәбә хаклы түгел, бала. Ул сине тапкан, сиңа сулыш өргән. Ул бит сине тапканда, бу бала кайчан да булса моның өчен миңа рәхмәт әйтер, тулгак газапларымны кайтарыр, дип башына да китермәгән. Ана үз баласын эчкерсез сөю белән сөядер дип уйлыйм мин.
— Әйтмәс әң икән син миңа әнә шул эчкерсез дигән сүзне, Рәсимә апа! Ул минем әнигә карата бөтенләй урынсыз, бөтенләй ятышмый! Эчкерсез сөйгән ана үз баласын үз куллары белән балалар йортына илтеп бирми, эчкерсез сөйгән ана, ир таптым дип, үз баласын ташлап җәһәннәм астына да олакмый! — дип, ниндидер ярсулы ачыну белән тавыптын торган саен күтәрә төшеп, елым елым тезеп китте ГөЛгенә. — Эчкерсезлек сүзен Гөлсем апа кебекләргә карата гына әйтергә мөмкиндер... Минем әни аңа лаек түгел!
— Тынычлан, бата, тынычлан! Тора-бара барысы да җайланыр. Әниеңә андый хөкем чыгарып утырма, тормыш дигән нәрсә бик катлаулы ул. Әле син яши генә башладың дияргә була... Тормышны белмисең бит әле син... Башканы гаепләү авыр эш түгел, ә менә аңлавы, кичерүе... Килеш син әниең белән, килеш, бала! Минем хакка килешергә тырыш!
— Тырышып карармын... Булдыра алсам... — дип, Гөлгенә урыныннан күтәрелде һәм күңелсез генә җыена башлады.
"Ниһаять! — дип, эченнән сөенеп куйды Рәсимә. — Каткан бәгырьне эретү җиңел түгел шул, Ә бит, үзенчә, хаклы ул..."
Гөлгенә, өйләре подъездыннан чыгып барганда, Илгизәр белән маңгайга-маңгай килеп бәрелешә язды.
— Гөлгенә?! Син ничек монда? Кайчан кайттың? Ник телеграмма сукмадың? Каршы алган булыр идем... — Егетнең күзләрендә бер үк вакытта гаҗәпләнү дә, шатлык та сизелә иде. Ул кызны биленнән кочаклап алды.
— Шулай килеп чыкты инде...
— Кая барышың?
— Әни янына, Гөлсем апаларга... 
— Әле генә әниеңне ипи заводы проходное янында күр - дем. Сәмигулла абый белән сөйләшеп тора иде...
Гөлгенәгә уңайсыз булып китте, чөнки әнисенең монда кайткач бу кеше белән очрашкалавы турында ишеткәләгәне бар иде. "Чир китә, гадәт китми икән шул. Кайтып керүе кая да, эзләп табуы кая! — дип уйлап алды ул. — Бернинди горурлыгы да юк бу әнинең!.." Кыз тизрәк китәргә ашыкты.
— Гафу ит, Илгизәр, Фәнисәләргә ашыгам. Әнине кү - рәсе бар...
— Әйтмәдең дә, ничек ял иттегез?
— Бу турыда аннары сөйләшербез әле...
— Тамакка гына капкалыйм да, мин дә киләм. Эштән генә кайтыш... Әниеңне күргәч, нигә бик тиз кайттылар дип белергә генә кермәкче идем. Шунда очрашабыз алайса.
— Ярар, ярар...
Икесе ике якка китеп бардылар.
Фәнисә өйдә берүзе генә иде. Җылы гына күрештеләр. Иптәшен күргәч, Фәнисә дә гаҗәпләнде.
— Кайтып та җиттегезмени?! Ә Әлфия апа кайда? — дип сорады ул.
— Гөлсем апа эштән кайтмадымыни әле? — диде Гөлгенә, аны ишетмәгәндәй.
— Хәзер кайтырга тиеш, — дип җавап бирде Фәнисә, аңа түгел, ә аның аша каядыр еракка карап.
Гөлгенә, гаҗәпләнеп, дустының йөзенә текәлде. Сәер, аның бите белән маңгаенда ниндидер тимгелләр барлыгын күрде. Кояшта кызынганнан дияр идең, алар тоташ түгел, ә ничектер урыны-урыны белән генә. Мондый нәрсәләр, ишеткәнекүргәне бар, йөккә узган хатын-кызда гына була түгелме?!
— Сәер кызынгансың син, кояш карасы тигез ятмаган...
— Ничек ял иттең?
— Начар, — диде Гөлгенә һәм елмаеп куйды . — Мин ял итә белмим, ахрысы. Ыгы-зыгы анда! Шуннан соң хәзер Казан миңа җәннәт почмагы булып күренә! Сине дә бик сагындым, Фәнисә!
— Әле китүең кая да, сагынуың кая, — диде Фәнисә, уйчан гына. — Турысын гына әйт инде син: Илгизәрне сагындым, диген...
— Анысы да бар инде... — дип, алсуланып китте Гөлгенә.
— Әниең белән аралар ничегрәк соң, җайландымы?
— Киресенчә, начарлана төште. Кайтыр алдыннан гына тагын ачуланыштык. Күрәсем дә килми, сөйләшәсем дә килми... Үзең ничек соң? Су коенырга да йөрмәгәнсең, ахрысы, кызынмагансың...
Фәнисә, аны күрмәгәндәй, карашын әллә кая, еракка юнәлтте. Гаҗәп, карашында ниндидер моңсулыкмы, кайгымы чагыла. Үзе сораштырган була, ә үзе аны рәтләп тыңламый да бугай. һәрвакыт шат, һәрвакыт җыйнак дусты бүген ничектер игътибарсыз, таркау сыман...
— Кая инде монда коену да кызыну кайгысыГ . — Кинәт Фәнисә, башын Гөлгенәнең иңбашына салып: — Йөкле мин, Гөлгенә... Алдандым мин... — дип пышылдады.
— Кит инде! Ничек алай килеп чыкты, Фәнисә?! — диде Гөлгенә, гаҗәпләнеп.
— Килеп чыкты инде... Ялгыштым... Борын асты да кипмәгән кыздай алдандым...
Ул арада коридордан әниләренең тавышлары ишетелде.
—...Менә шулай, Гөлсем, шулкадәр акча түгең җәһәннәм астына баруым да файдага булмады. Телендә һаман шул Рәсимә апасы! Тәмам баласыз калдырды мине бу карт кыз. Беләсеңме нәрсә, мин Гөлгенәгә дип акча җибәреп торам, ә аларда акчаны Рәсимә тота икән...
Шулай сөйләшә-сөйләшә өйгә килеп керделәр. Гөлгенәсе белән Фәнисәне күреп, Әлфия бераз уңайсызланып калгандай булды, ләкин, алар берни дә ишетмәде дип уйлады булса кирәк, үзен шундук кулга алды.
— Кара син, Гөлсем, безнең кызларга! Тәмам үсеп җиттеләр бит! Горурлана алабыз без сезнең белән: тиздән кеше булачаклар, ә! Исәнме, Фәнисә!
— Сәлам, Әлфия апа! Кайтуыгыз белән!
— Рәхмәт, рәхмәт.
Шунда бүлмәгә Илгизәр дә килеп керде.
— Менә булачак киявебез дә монда! — дип, бөтен йөзе белән балкып алды Әлфия. — Кай арада белеп өлгергән диген кайтканны! Эшләр ничек, Илгизәр? Бик сагындырдымы минем кыз? — Ул, биргән сорауларына җавап көтеп тә тормыйча, бертуктаусыз сөйләнде дә сөйләнде. — Аңлыйм, аңлыйм. Яшь вакытта шулай инде ул, шулай. Шуңа күрә яшьлек диләр аны!..
— Җитәр инде сиңа! — диде Гөлгенә, башкалар янында уңайсызланып. — Туктыйсыңмы син, юкмы?
— Карате, мин ярамас сүз әйтмәдем ләбаса! — диде Әлфия, гаҗәпләнүдән кашларын сикертеп һәм Гөлсемгә таба борылды. — Менә ничек хәзерге яшьләр: әнисенә авыз ачарга да ярамый! Ичмаса, Илгизәр, әнигә каршы сүз әйтүнең начар гадәт икәнен син дә аңлатмыйсың аңа... —Ул кызына таба ым какты. — Моңа институтта да өйрәтмиләр, күрәсең...
— Моны балага әни кешеләр өйрәтергә тиеш. Кечкенә чакта... — диде Гөлгенә, ачуын көчкә тыеп, һәм Илгизәргә карап алды, бантыннан "Уңайсыз чакта килеп кердең, безгә башка көнне күрешергә кирәк иде" дигән уй йөгереп узды.
— Ай-яй, күпне беләсең син, Гөлгенә! Рәсимә апаң өйрәтәдер инде сине әниең белән менә шулай кырлы-мырлы сөйләшергә...
Кинәт Гөлгенәнең ачуы кабарды. Ачуы килмәслек тә түгел бит, урынлымы, юкмы, әнисенең һаман Рәсимә апасына пычрак атып торган көне.
— Белмим, бәлки, кайбер очракларда хаклы да түгелмендер, — диде ул, әнисенә туры карап. — Ләкин шунысын беләм: Рәсимә апа турында бөтенләй ялгыш фикердә син. Ул синең адым саен ата торган пычрагыңа һич тә лаек түгел. Син аның алдында гафу үтенергә тиеш!
— Иптеттенме, Гөлсем? — дип кычкырып, ямьсез итеп көлде Әлфия. — Ул минем баланы да тартып алсын, ә мин әле аның алдында гафу үтенергә дә тиеш икән! Менә яңатык кайда ул! Кем атдында диген бит әле! Кияүгә дә чыгалмаган карт кыз атдында! Юк инде, көтмәсен дә! Башта үз батасын үстереп карасын... Буйга җиткән батаны үзеңнеке итү яхшырак шул!..
— Җиттеме сиңа, юкмы, әни? Шуны да аңлый аямыйсыңмыни соң син: ул бит мине үзенеке итәргә түгел, ә кеше итәргә тели! Менә син адым саен аны чәйнисең... беләсең килсә... беләсең килсә... — Гөлгенәнең күзләренә яшь бәреп чыкты, тавышы карлыкты. — Әниең белән килешә күр, дип, монда мин менә хәзер ул җибәрде. Ишетәсеңме — ул! Ә син... Шундый эчкерсез кешегә һаман пычрак атасың. Шунысы кызык: һаман артында, һаман артында... Куркасыңмы соң син аннан, әллә көнләшәсеңме?
— Курыккан Ди!
— Шушы кешеләр алдында тагын бер кат сорыйм: аннан гафу үтенәсеңме, юкмы?
— Әйттең сүз! Аның алдында гафу үтенерлек нинди гаебем бар минем?!
— Гафу үтенәсеңме, юкмы?
— Һичкайчан! — диде Әлфия, горур кыяфәттә чәчләрен төзәтеп. — Беркайчан да!
— Ул чагында менә нәрсә... Сочида ял иткәндә син миннән: "Иә мин, йә ул, сайла!" — дигән идең. Синең ул соравыңа менә хәзер җавап бирәм: Ул! Ачуланма миңа-а-а... — Гөлгенә, янәшәсендәге кешеләрнең барысын да берьюлы күрергә теләгәндәй, күзләрен ничектер сәер рәвештә зур итеп ачты да, бөтен гәүдәсе белән идәнгә сыеры лып төште.
Барысы да каушап калды, кемдер тиз генә су алып килде, Илгизәр, күтәреп, аны караватка салды.
* * *
Табиблар, нервылары какшаган, дигән нәтиҗәгә килеп, Гөлгенәне хастаханәгә салдылар. Менә инде бер атна чамасы ул шунда ята. Янына алмаш-тилмәш Фәнисә белән Гөлсем апасы килеп йөри, көн саен диярлек Илгизәр килә, Рәсимә апасы да яныннан китми дияргә була. Ә менә әнисен аның янына бөтенләй кертмиләр. Бу турыда Гөлгенәне дәватаучы табиб белән Рәсимә сөйләште, чөнки әнисе килгән очракта аның хәле начарланасын кеше буларак та, табиб буларак та яхшы белә иде ул. Әнисе кайткач, Гөлгенә күзгә күренеп үзгәрде ич: сабыр гына кыздан шырпы кебек кабынып китә торганга әйләнде, бу бигрәк тә сүз әнисе турында барганда күзгә ташлана, аның хакында тыныч кына сөйләшә дә атмый. Дөресен Генә әйткәндә, күралмый аны. Димәк, бәгырен шул тамаша туңдырырлык сәбәбе бар. Хәер, гаҗәп тә түгел, ана җылысын тоеп үсмәгән бала хәтереннән бер нәрсәне дә сызып талттлап булмый. Сабый чактан ук сеңеп катганнарны соңарган ана мәхәббәте дә, акчатар, кыйммәтле бүләкләр дә юа атмый.
— Көн саен килеп йөрмә, әйттем бит инде мин сиңа, Рәсимә апа, — диде Гөлгенә, палатада апасын күргәч. — Иртән Гөлсем апа кереп чыкты, әле менә күптән түгел генә Фәнисә булды. — Уй энҗедәй тигез, ап-ак тешләрен күрсәтеп елмаеп куйды. — Өй токмачы пешереп алып килгән. Суынмасын дип, аны кат-кат төреп бетергән! Кичен Илгизәр кагылам диде. Минем эшләр хутта монда, Рәсимә апа!
— Соң, бик яхшы . Күрәм, кәефең яхшыра бара. Әле табибың белән дә сөйләшеп алдым. Безгә ярдәм итсен, ди, тизрәк терелер, ди.
— Минме?! — дип гаҗәпләнде кыз. — Ничек итеп?
— Әлбәттә, син! Кем булсын тагын? — дип елмайды Рәсимә апасы. — Син тереләчәгеңә бик-бик ышанырга, икенчедән, яхшы, уңай эмоцияләр тудыра торган нәрсәләр турында гына уйларга тиешсең. Моның өчен бик яхшы чыганагың — Илгизәрең бар. Ышанычлы егет, яхшы егет!
— Һаман шуның турында гына уйлап ятыйммы, Рәсимә апа? — дип көлде Гөлгенә, рәхәтләнеп. — Җүләргә сабышырсың! Аннары аның турында нишләп уйлап ятарга ди? һәр көн үзе кереп йөри ич ул! Ә беркөн хәтта ике мәртәбә килде, җүләр!
— Бик яхшы. Болай булгач, тиздән аякка басасың дигән сүз.
— Тик әнине генә кертмәсеннәр. Аны күргәч, калтырый ук башлыйм.
— Тынычлан, бала, тынычлан. Сөйләшенгән — кертмәсләр. Кичә Гөлсем апаны күргән идем, әниең ачуыннан нишләргә белми ди анда. Баш табиб янына да кергән...
— Керми торсын әле!
— Белмим, дөрес эшлибезме без, юкмы? Бер караганда, аны да аңлап була кебек. Ул сиңа начарлык теләмидер...
— Теләмидер дә, бәлки... монысын да аңлыйм. Ләкин уд бит нәрсәнең яхшы, нәрсәнең начар икәнен белергә теләми.
— Аның ялы да бетеп бара бугай инде, Ул шулай сине күрмичә китеп барырмы? Кешене кичерә дә белергә кирәктер дөньяда. Тормыш бит бу... 
— Хәзергә әйтә алмыйм... Кайчан да булса, бәлки, мин дә кичерермен аны... Тик хәзер түгел,.. Әлегә булдыра алмыйм... Аңларга да тырышам, тик...
— Ярар, ярар, вакыт барлык яратарны да төзәтә, диләр... — Кинәт Рәсимә, айнып киткәндәй, сумкасына иелде, — Сөйләшү белән дөньямны оныта язганмын бит, бала! Мин сиңа пилмән алып килгән идем. Суынып беткәнче капкалап ал әле шуны. Син яратасың бит.
— Миңа берни дә кирәкми, Рәсимә апа. Көн саен ташып кына торалар.
— Күп сөйләшмә, мә кашык, капкала әйдә, капкала!
* * *
Терсәк якын да, тешләп булмый, ди халык. Соңгы вакытта Әлфиянең дә шулайрак килеп чыга әле. Кызулыгы, ачуы аркасында тупас сөйләшеп куя да аннан соң үкенә. Гөлгенәсе белән соңгы сөйләшүләре дә уңай нәтиҗә бирмәде, Рәсимәгә булган ачуын барысы алдында ачты да салды. Кирәкмәс иде алай, һич тә кирәкмәс иде. Монда хәйләкәррәк эш итәргә, алтын урталыкны саклап сөйләшергә иде. Хәер, ачуы килде шул, кайсы белән генә сөйләшмә, барысы да Рәсимәне күккә чөеп мактый. Ул гына яхшы, ул гына алай да, ул гына болай, янәсе. Сөйләшүләрен тыңласаң, аның алдында табынырга гына када. Урыслар тәрегә табынган шикелле,
Ә Гөлгенәнең сүзләре тәмам чыгырыннан чыгарды бит тагын. Уйлап әйттеме икән ул аларны? Әнисе Рәсимә апасы алдында гафу үтенергә тиеш, янәсе! Менә ничек, аны тапкан әнисе кем алдындадыр кимсенсә дә, горурлыгын җуйса да ярый, бары тик Рәсимә апасына гына җил-яңгыр тимәсен. Моңа ничек түзеп тормак кирәк?! Менә шуннан соң китте инде ерылган буа шикелле... Кызганыч, әлбәттә. Бу сөйләшүне алай зурга җибәрмәскә, ярар, бу турыда соңыннан икәү генә аңлашырбыз, дип кенә бетерергә иде аңа. Хәер, ул бит үзе Сочида биргән сорауны юри, ачу итеп эшләгәндәй, башкалар алдында искә төшерде. Җавабын да нәкъ башкалар алдында бирде. Янәсе, ул әнисен түгел, ә Рәсимә апасын сайлый... Әни кешегә шулай дип әйтәләрме инде, йә! Үзенә генә әйтсә бер хәл иде. Юк бит, кешеләр алдында! Йөзгә төкерү белән бер түгелме бу?! Мин сине әнием дип санамыйм дигән сүз! Их, Гөлгенә, Гөлгенә! Синнән шушы сүзләрне ишетермен дип кайткан идемени әниең җәһәннәм тикле җирдән?!
Юк, Дөрес эшләмәдем мин ул чакта. Көчләп булса да Магаданга үзем белән алып китәсе калган. Шулай эшләгән булсам, ул гел минеке генә булып калыр иде. Ә хәзер... Югалттым бит мин аны, югалттым! Тамырларында минем кан акса да, рухы, күңеле белән минеке түгел инде ул... Ә бит, үскәч таянычым булыр, дип уйлаган идем. Болай булгач, картлык көнемдә бер таянычсыз да калам. Монысы читкә какты, яңа гаиләд әгеләр үз итә алмады... Үз итәргә, яхшы ана булырга да тырышкан идем югыйсә. Юк, хәтта кош теледәй бер хат кисәге дә язып салмадылар...
Әлфия үзенең күңелендә кайнаган борчулы уйлары белән урамнан атлый. Ашыкмыйча гына. Әйтерсең ул уйлары борчулы гына түгел, ә авыр да — гүя аның иңнәреннән аска таба басып тора. Кәефе начар, анда-санда очраган кешеләргә күтәрелеп тә карыйсы килми, киресенчә, әгәр мөмкин булса, менә хәзер ул атар бөтенләй очрамый торган җиргә олагыр иде. Чөнки урамда очраган һәр кеше аның ачуын китерә: йөзләре шатлыктан баткыганнарыннан көнләшә, андыйларны күргәч, йөрәге сызланып куя, күңелендә үкенечле уйлары яңара, ә караңгы йөзлеләре исә аны яңадан сискәндереп үз-үзен хәтерләтә, үзенә үзен искә төшереп тора. Берсен дә күрмәс иде ул атарның!
Нинди якты өметләр белән кайткан иде бит Әлфия Казанга! Юк, уйлаган уйлары тормышка ашмады. Киресенчә, мондагы һәр көне саен кызының кулыннан ычкынуын сизеп тора. Шунысы авыр. Болай килеп чыгасын белсә, ике аягының берсен дә атламаган булыр иде. Ничә ел кайтмады — берни дә булмады, Гөлгенә инде тәмам үсеп җиткән, институтта укый, тагын кайтмас а да пычак та булмас иде әле. Хәзер югалырлык түгел инде ул!
Хәер, ул югалмас та. Ә мин картаймыш көннәремдә кемгә таянырмын? Дөресен генә әйткәндә, күңеле түрендә, әгәр дә мәгәр Гөлгенә менә шушында, Казанда, матур гына тормыш корып җибәрсә, тора-бара, бәлки, аның канаты астына сыенырга мөмкин булыр, дигән яшерен уй да йөри иде ич әле. Ә хәзер ул татлы уйның да челпәрәмә килүе бар. Хәер, челпәрәмә килде дияргә була инде...
Ачуны китереп, кыз чакларында сердәше, хәзер дә дусты булган Гөлсем дә аңа каршы. Югыйсә иң беренче чиратта үзе дә ана буларак аңларга, Гөлгенәсенә кирәкле үгет-нәсихәтне бирергә тиеш иде. Юк! Ул да шул Рәсимәне күккә чөя, кызы белән килеп туган каршылыкны бетерергә булышасы урынга, һаман Әлфиянең үзен гаепли, һаман ярасына тоз салып тора. Менә аңла син кешене! Менә сиңа дус!
Хәер, моннан соң инде Гөлсем үзе дә, кызы да атай кылана алмаслар. Мине өйрәтә-өйрәтә үзләре пычракка кереп батканнар икән, Ходайның рәхмәте төшкере! "Үз күзендәге бүрәнәне дә күрми, кеше күзендәге шырпыны да күрә" дигәннәре нәкъ аларга карата әйтелгән диярсең, валлаһи! Кешегә акыл сатасата үз кызының нинди хәлдә калганын да сизмәгән! Менә шулай була ул, борыныңны күккә чөеп йөрсәң! 
Әлфия бу турыдагы сөйләшүне исенә төшерде дә ничектер кәефе күтәрелеп киткәндәй булды...
...Кичә аны элеккеге танышы, эче пошканда очрашкалап йөргән Сәмигулласы кеше-кара күзеннән читтә, тыныч кына бер урамда урнашкан кафега чакырган иде. Бераз сөйләшеп, аз-азлап кына коньяк капкалап утырдылар. Шунда Әлфия чак кына күңелен бушатып, соңгы вакытларда иңенә ишелеп төшкән күңелсезлекләреннән арынып калгандай булды. Чыннан да, һаман уйланып йөри-йөри ычкынып куюың да бар бит!
Сәмигулла аны Гөлсемнәргә такси белән китереп куйды. Аннан гына төшкән иде, ни күзе белән күрсен, каршына Илгизәр килә! "Менә яхшы булды әле бу! — дип уйлап алды Әлфия. — Икәүдән-икәү генә калып, кайбер нәрсәләр турында сөйләшеп алырга мөмкин..."
Исәнләштеләр, Әлфия бераз йөреп килергә тәкъдим итте. Ләкин сөйләшүләре барып чыкмады. Эченә җыелганын чыгарып салмакчы, булачак киявеннән яклау тапмакчы булып, Рәсимә турында сүз башлаган гына иде, егет аны кырт кисте:
— Аңа карата һич тә хаклы түгел сез, Әлфия апа. Киресенчә, сез аңа рәхмәт укырга тиешсез. Алар дус кызлар шикелле. Рәсимә апа булмаса, белмим...
Илгизәр әйтеп бетермәде. Хәер, ни әйтәсе бөла й да билгеле. Димәк, ул да аңа каршы! Үзе болай яхшы гына егет шикелле,....
— Гомумән... Беләсезме, Әлфия апа, Гөлгенә хастаханәгә сезнең аркада гына керде бит. Мондый нәрсәнең күзәтелгәне юк иде анда. Ә менә сез кайткач әллә нишләде... Сүз әйтсәң, шырпы сыман кабынып китәргә генә тора!.. — Бу сөйләшү үзенә дә авыр иде бугай, Илгизәр, күзләре очрашмас өчен, аңа күтәрелеп карарга да теләмәде. Алдына карап атлый, сөйләшә бирде. — Сез кайчан китәргә җыенасыз, Әлфия апа?
Булачак кияве дип йөргән кешедән ул монысын ук көтмәгән иде. Нәрсә, инде аны монда күпсенә дә башладылармы? Кайчан китәр икән дип, Гөлгенәсе белән дә сөйләшәләрме? Шәт, шулайдыр, үзенең башына килгән нәрсә генә түгелдер бу.
— Туйдырдыммы әллә? — диде ул, ачу белән.
— Эш анда түгел... — дип, теш арасыннан сыгып чыгарды Илгизәр, ашыкмыйча гына. — Монда эш бөтенләй башкада, Әлфия апа... — Кинәт егет аңа борылып карады. — Әгәр дә сез сер тота торган булсагыз, бу соравымның сәбәбен аңлата да алыр идем мин. Бик четерекле мәсьәлә...
Әлфияне үзенә бертөрле кызыксыну биләп алды: "Нинди сер икән ул?"
— Илгизә-ә-әр, — дип сузды ул, үпкәләгәндәй иреннәрен турсайтып. — Мин сер тотмаслык бала-чагага охшаганмы? 
— Хәер, сүзнең мәгънәсе ниндидер сердә дә түгел. Менә нәрсә, Әлфия апа... — Егет, әйтергәме, юкмы дигәндәй, бер мәлгә икеләнеп калды. — Китәргә кирәк сезгә... Шулай Гөлгенәгә дә, Гөлсем апага да яхшы булыр. Үзегез дә тынычланып калырсыз...
— Тәкъдимең өчен рәхмәт, — диде Әлфия, ачуын көчкә тыеп. — Аңламадым, мин атарга нинди уңайсызлык тудырам?
— Аларның үз кайгылары үзләренә җиткән. Ә монда өстәвенә — сез. Кеше булгач бит ул...
Әлфиянең кызыксынуы тагын да арта төште. "Туктале, нинди кайгылары бар икән аларның?! Нигә аны мин сизми йөрим?.,"
— Син үзең бик серле әле бүген, Илгизәр, — дип елмайган булды ул, — Сузма, әйт, нинди борчу төште аларга?
— Эш анда түгел, ничек тә җиңәрләр алар аны... Хәзер сез дә комачаулыйсыз яларга...
"Бу егет әйтеп кенә бетерми, димәк, кайгылары чыннан да бар. Ә нишләп миңа әйтмиләр? Димәк... димәк, аны кешегә җиткерергә ярамый?! Әһә, әгәр ул кеше теленә кермәскә тиешле кайгы-хәсрәт икән, димәк, бу чынлап серле нәрсә булып чыга. Ни булыр бу? Әллә Фәнисә белән берәр хәл булганмы? Уртак кайгы, ди ич, шулай булырга да бик мөмкин. Ничек әле, тын күлгә җеннәр ияләшә, диләрме? Кем белә... Ышан хәзерге яшьләргә! Хәер, юктыр. Әгәр ул-бу булса, ничек тә сизелми калмас иде. Алай дисәң, туктале, нишләп сизелмәсен ди?! Соңгы вакытта алар икесе дә ничектер сагаеп, хәтта аз сүзлеләнеп калдылар түгелме соң? Шулай бит, әй! Йөзләреннән елмаюларын сыпырып төшергән шикелле. Ничек моңарчы шуңа игътибар ителмәгән? Менә хәзер аңлашыла төште: нидер булган, атарның җанын нәрсәдер борчый! Фәнисәсе дә уйчанланып калды сыман, күренеп тора: кайчак ияген ике кушучына сала да, бер ноктага төбәлеп, озак кына ни турындадыр уйланып утыра. Димәк, аны уйга салырлык кайгы-хәсрәт бу! Аның белән нәрсәдер булган. Ә кыз бала белән нәрсә булырга мөмкин? Соңгы вакытларда егетенең дә аяк басканы юк. Димәк, йә ачуланышканнар, йә аннан да начары... ә монысы сүзсез дә аңлашыла. Димәк?.. Әйе, үзен әүлияга санап йөргән кыз алданган?! Әллә ялгышаммы?"
— Мин ул кайгылары турында күптән беләм инде, — дигән булды Әлфия, үзенең шатлыклы дулкынлануын сиздермәскә тырышып. — Начар килеп чыккан, бик тә начар...
— Бар өле дөньяда хәшәрәт кешеләр, — диде Илгизәр, инде "сер"нең Әлфия апасына да билгеле булуына ышанып, — Болай карап торырга яхшы гына егет шикелле иде үзе... Ә баксаң... адәм актыгы икән...
— Кешене тиз генә белеп бетереп булмый шул аны... — дип куйды Әлфия, инде сүзнең Исмәгыйль белән Фәнисә арасындагы хәлгә кагылышлы икәненә төшенгәч. — Эчен ярып карап булмый кешенең...
Аңа башкасы кирәк тә түгел иде. Димәк, Фәнисә атданган. Әйе, әйе, алданган! Болай гына ташлаган булса, моны зур кайгы итеп кабул итмәсләр иде. Ул китәргә ашыкты, чөнки Гөлгенәсенә кагылышлы сөйләшү барып чыкмады, аның каруы нинди сергә ия булды!
— Ярый, Илгизәр, керим, — диде Әлфия, сәгатенә күз төшереп. Аннары, исенә төшкәндәй, өстәп куйды: — Ә китүгә килгәндә, тиздән инде, тиздән... Ялым бетеп килә. Син дә минем Гөлгенәне кыерсыта күрмә тагын! Ишетсен колагың!
— Сез нәрсә, Әлфия апа?! Без аның белән... Ул минем өчен...
— Ярар, ярар, аңлашылды, — дип елмайды Әлфия. — Яратасың? Ул да ярата бит сине!
Саубуллаштылар.
Әлфия кайтып кергәндә, Гөлсем кухняда савыт-саба юып йөри иде, Ул, аягыннан туфлиләрен салганнан соң, авыз эченнән ниндидер җыр көен мыгырдый-мыгырдый аның янына керде. Кәефе күтәренке. Шулай булмыйча, Гөлсем белән Фәнисә ул белми дип уйлаган серләрен белә ләбаса! Шуңа шатлана, эченнән тантана итә. Димәк, үз кайгысы белән ул да ялгыз түгел! Димәк, моңарчы изгеләр кебек йөргән бу икәүнең дә башларына кайгы төшкән. Тик күрсәтмәскә, белгертмәскә генә тырышатар. Юкка тырышасыз. Әлфия барыбер белде аны!
— Сәлам, Гөлсемкәй! Иә, эшләр ничек? — диде ул, дустына тантаналы хәйләкәр карашын төбәп.
— Яхшы. Безнең һәрвакыт яхшы, Атлата шөкер. Ә үзеңнең?
— Минем дә яхшы . Атым юк урамда, кайгым юк буран - да, диләрме әле? — дип кычкырып көлде Әлфия. — Минем дә шулай. Менә бераз кәефләнеп тә алдык әле. Сәмигулла очраган иде...
— Әйтәм аны, кәефең шактый күтәренке бүген...
— Ә нигә кайгы йотып йөрергә! Кызым белән арага кү - пер салып булмый дип, поезд астына керергә кушасыңмы әллә миңа?
— Син нәрсә?! — дип гаҗәпләнеп карап куйды аңа Гөлсем. — Мин сиңа берни дә кушмыйм. Каян алдың аны? Тора-бара җайланыр әле. Өметсез шайтан гына, ди. Тик Гөлгенәгә үз карашыңны көчләп тагарга гына тырышма. Аның һәрнәрсәгә үз карашы...
— Менә шул карашлары белән барып чыгалар да алар аннары! Фәнисәң шикелле...
— Син нәрсә лыгырдыйсың? — диде Гөлсем, аңа ниндидер шик белән сагаеп карап. — Ни булган минем Фәнисәгә? 
— Ни булган, ни булган? — дип кабатлады Әлфия, бер дә ашыкмыйча, хәтта ничектер юри сузып, көлә-көлә. — Бик каты капкан сез Фәнисә белән, башкаларга акыл өйрәтеп йөри торгач! Нәрсә, бу берни дә белми-сизми дип йөрисезме? Бар, яшерерсең Әлфиядән!..
Кинәт Гөлсем кулыннан сөртеп маташкан тәлинкәсе идәнгә төшеп китте. Ул гаҗәпләнүдән зур аталган күзләрен Әлфиягә төбәде. Ләкин ул аны күрми, аның аша каядыр ерактагы ниндидер билгесез ноктага карый иде сыман. Шул ук вакытта, нидер әйтергә теләп, авызын да ача шикелле, тик сүзе такмый иде.
— Беләсеңме, аларны ничек тотарга кирәк? — дип, Әлфия йодрыгын югары күтәрде. — Менә шушылай итеп тотсаң да таманга гына килә хәзерге яшьләрне! Ә син... Сездә бит бөтенләй демократия. Дуслар кебек яшибез, серләребез уртак, имеш! Йөгәнсезлек бу, беләсең килсә. Шуңа күрә комга килеп терәлде дә сезнең көймә...
— Җитте сиңа, Әлфия! — диде, ниһаять, бераз исенә кил - гән Гөлсем. — Кем әйтте сиңа бу турыда?
— Сүз иясе белән йөрми! Хәер, үзем сизендем. Ә мин, җүләр, башта сезнең баттасы суга төшкән кеше шикелле йөрүегезне Гөлгенә турында кайгыртуыгыз дип торам. Баксаң, үз кайгыгыз да муеннан икән. Мактаулы кызың итәгендә алып кайтырга җыенса, кайгырмый хәлең дә юк...
— Әллә сөенәсең инде? Сөен әйдә, сөен! Бар, урамга чы - гып кычкыр! Бөтен кеше ишетсен...
— Кычкырмыйм, нишләп кычкырыйм?! Син мине кем дип беләсең? Сөенмим дә. Тик минем изге булып кыланып йөрүегезгә генә ачуым килә. Кешене өйрәтергә яратасыз, ә үзегез...
— Мин кешене өйрәтмим, фикеремне генә әйтәм. Туры - сын сөйләргә яратам...
— Ә нишләп соң син ул кайбер фикерләреңне Фәнисәңә әйтмәдең? Элегрәк, бәлагә тарыганчы... Менә шул туры юлдан шундый хәлгә килеп җиткәнсез дә сез! Ярар, нишләргә уйлыйсыз? — Әлфия, биргән соравына җавап та көтеп тормыйча, бераз йомшара төшеп, сүзен дәвам итте: — Ярар, миннән булсын изгелек, әле кеше-карага сизелгәнче, ярдәм итәм мин сезгә. Тик сез дә Гөлгенәне миңа каратырга булышасыз. Сине дә, Фәнисәне дә тыңлый бит ул. Ә Фәнисә турында... бер яхшы таныш докторым бар, шуның аша төшерәбез дә куябыз! Беркем белми дә, беркем сизми дә!
— Юк, Фәнисә андый эшкә бармаячак. Табарга тели ул...
— Сез нәрсә?! — дип, Әлфия күзләрен түгәрәкләндерде. — Ирсез килешме?! Әллә нәрсәләр дә теләр ул, юл куйсаң! Син бар бит әле монда!..
— Теләгеңә каршы барыргамы? Юк, үзе беләдер.
— Нинди бәлагә юлыкканыгызны аңлап җиткермисез бугай әле сез, җүләрләр! Ярар, кешеләрдән оялмыйсыз икән, миңа дисә... Тик үтенеп сорыйм, миңа ярдәм итегез! Тагын бер мәртәбә талпынып карыйсым килә. Мин генә гаепле түгел бит инде монда!
— Гаепле. Бары син үзең генә гаепле. Башта шуны аңларга тиеш син!
— Аңладым да кебек инде. Шуннан нишләргә? Гөлгенәне ничек үземә каратырга? Шунысын әйт син миңа, шунысын!
— Үзең уйла! — диде Гөлсем. — Өзелгән җеп бантын эзлә! Минемчә, сиңа бары бер генә кеше ярдәм итә ата: ул да булса — Рәсимә. Шуның янына бар, сиңа шул гына булышыр. Ул бит сиңа бөтен күңеле белән... Син генә аңларга теләмисең...
Шулай Тәмамланган иде аларның кичәге сөйләшүе. Менә хәзер Әлфиянең, теләсә-теләмәсә дә, Рәсимә янына барышы. Кем белә, бәлки, алар — Гөлгенәсе дә, Гөлсем дә, Фәнисә дә хаклыдыр, начар кеше түгелдер ул карт кыз. Нишләмәк кирәк, кызы белән якынаю хакына мөмкин булганның барысын да эшләргә тиеш ул. Шулай эшләмәсә, соң булуы бар. Нишләп бармадым, нишләп сөйләшеп карамадым икән, дип, терсәкне тешләрдәй булырсың аннары. Ярар, ашатмам! Бәлки, чыннан да, файдасы тияр? Нишлисең, Мөхәммәт тауга бармаса, тау Мөхәммәткә үзе бара, диләрме?..
* * *
Әлфия Рәсимә белән кызы Гөлгенә яшәгән йорт подъездына керде дә адымын әкренәйтте, хәер, бу аның үз теләгеннән башка гына килеп чыккандай булды, ниндидер күренмәс эчке бер көч алар очрашуын сузарга тырыша сыман. Әйе, андагы икеләнү хисе тагын башын калкытты. Аны монда соңгы өмет, соңгы ышаныч алып килде — күрергә, сөйләшергә кирәк. Шул ук вакытта Рәсимәгә көннән-көн кабара барган ачуы бу сөйләшүне тоткарларга да тырыша.
"Аннан гына укам коелмас әле!" — диде уя ахырда, үзүзен ышандырырга тырышкандай, һәм, адымын тизләтеп, өченче катка менеп китте.
Бүген ял көне, димәк, хуҗабикә өйдә булырга тиеш. Аңа ишекне, көткәненчә, Рәсимә ачты. Хәер, башка кем ачсын? Гөлгенә хастаханәдә.
— Әлфия апа?! - дип гаҗәпләнде ул, ишек төбендә аны күреп. — Керегез, кер! Исәнмесез!
— Исәнме, Рәсимә! — диде Әлфия, фатирга кереп. — Ачулана күрмә, зинһар, мин әле бу.
— Ни сөйлисең, Әлфия апа, ник ачуланыйм ди мин сине?! Булмаганны... Чишен әйдә, чишен! 
Түргә уздылар. Бер ара ниндидер ялыктыргыч тынлык урнашты: икесе дә ничек, нәрсә турында сүз башлап җибәрергә белми иде бугай. Шулай сүзсез генә диванга килеп утырдылар.
— Ачулана күрмә, зинһар, — дип кабатлады Әлфия, авыр тынлыкны бозарга теләгәндәй. — Зур үтенеч белән килдем сиңа, Рәсимә...
— Сөйләмә инде юкны, Әлфия апа, нинди ачулану ди! Тыңлыйм мин, тыңлыйм, Әлфия апа.
— Ни бит, Рәсимә... әйтәдер, сөйләшәсездер үзара... Гөлгенә белән уртак тел табалмый азапланам бит мин... — диде Әлфия һәм, сумкасыннан кулъяулыгын чыгарып, күзләреннән чыккан яшьләрен сөртеп алды. — Алай итеп тә карадым, бөл ай итеп тә... Юк, булмый, һаман читләшә бара... Югалтуым бит аны... Булыша күр, Гөлгенә сине тыңлый ич ул. Бөтен өметем синдә, Рәсимә... Соңгы өметем...
— Аңлыйм мин сине, Әлфия апа, бик аңлыйм . Бу турыда кызың белән күп мәртәбәләр сөйләштем. Ул синең әниең бит, җылы карашыңны кызганма, үз итәргә тырыш, дип әйтә киләм...
— Чынлапмы?! — дип гаҗәпләнеп, алдамыйсыңмы дигәндәй, Әлфия аның күзенә төбәлеп сорады. — Чынлап шулай дидеңме, Рәсимә?!
— Син кайтканның беренче сәгатеннән үк тукыйм мин моны аңа, Әлфия апа, -- диде Рәсимә һәм шундук уйланып калгандай булды. — Тик бу, аңлыйсыңдыр, бик катлаулы нәрсә, кемнеңдер кушуы буенча гына эшләнә торган эш түгел... Аны да аңлыйм... Син дә аңларга тырыш, Әлфия апа...
— Ә бит мин сине Гөлгенәне миннән аерырга тырышучы иң беренче дошманым дип килдем... Гафу ит мине, Рәсимә! Синең турыда шулай начар уйлавым өчен гаепле мин синең алдыңда...
— Гөлгенә белән миңа да җиңел булмады... — Рәсимә, үзенең әңгәмәдәшен ишетмәгәндәй, үзенекен дәвам итте. — Үзенчәлекле холыклы кыз иде ул. Дәресен дә хәзерлисе килмәгән чаклары бар иде. Ләкин аны ирексезләргә ярамаганын, ә ышаныч белән генә яуларга мөмкин икәнен вакытында аңлый алдым... — Ул, күңелле нәрсәне исенә төшергәндәй, елмаеп куйды. — Әйтик, әле дәресен дә әзерләп бетермәгән, ә аңа аерылмас дусты Фәнисә янына чабарга кирәк. Мөмкинме, Рәсимә апа, ди. Бар, мин әйтәм, әгәр дәресләреңне хәзерләп бетерсәң, нигә мөмкин булмасын. Тик белеп тор, аннан соң тикшерәчәкмен! Уйга кала. Димәк, әле өй эшләрен бетермәгән. Юк, ди аннары, чак кына калды әле. Менә шулай кечкенә-кечкенә адымнар белән өйрәнде ул эшен җиренә җиткереп эшләргә. Табак-савыт юарга да яратмый иде башта. Менә бит югач ничек чиста була, кулга алуы да күңелле, дия-дия, башта кашыклар юганда булышырга чакыра идем, аннары үзе үк тәлинкәләрне дә юа башлады. Шулай, кул арасына керә-керә, күп нәрсәгә өйрәнде ул...
— Аңлыйм, сиңа да җиңел булмаган...
— Онытылды инде ул вакытлар, — дип елмайды Рәси - мә. — Хәзер һәр адымын уйлап атлый торган кыз ул! Аңа үз фикереңне көчләп тагам димә — файдасыз! Шул ук нәрсә үз күңелендә булмаса, ул аны һич кабул итми! Үҗәтлек, куйган максатына омтылу көчле анда, һәрнәрсәгә үз каланчасыннан карарга өйрәнгән ул. Үзе үлчәп карарга...
— Нишләргә соң миңа, ә, Рәсимә? Ничек аны үземә ка - ратырга? Атна-ун көннән китәргә дә җыенам бит имде...
— Ашыкма! Аптыгып эшләнә торган эш түгел бу, Әлфия апа. — Рәсимә, тагын нәрсә дияргә соң сиңа дигәндәй, бераз вакыт уйланып, тынып торды һәм тирән сулап куйды да сүзен дәвам итте: — Әйткәч тә, йөрәк ярасы да бик тирән бит аның... Бала күңелеңнән кырып-себереп кенә бетерә торган нәрсә түгел... Моны аңлатырга кирәкмидер, шәт?
— Беләм мин, аңлыйм мин... Үкенәм дә... Тик кайтарып булмый ул үткәнне...
— Булмый шул. Нишлисең, бар ышаныч — вакытта. Әнә шул аның күңелендәге яраларны төзәтер дип көтәргә генә ката. Уйлансын! Уйлана-уйлана яши торгач, бәлки, күңеле дә яктыра барыр... Сиңа таба беренче адымнарын атлар... Үзе!
— Шулай булса иде... була күрсен иде. Авыр, бик авыр болай... Мин бит зур өметләр белән кайткан идем...
— Аңлыйм мин сине, Әлфия апа.
— Мин синнән тагын бер нәрсә турында... Янына кертсеннәр иде мине... Соңгы тапкыр күреп китим...
— Белмим инде... Тынычлык кирәк бит аңа... борчы - лырга ярамый. Ә сине күргәч, белеп торам, температурасы күтәреләчәк...
— Саубуллашырга кирәктер ич безгә!
— Аңлыйм мин, бик яхшы аңлыйм. Ярар, баш табиб белән сөйләшермен. Тик аны ярсытырлык, аңа тискәре йогынты ясарлык булмаска тиеш ул сөйләшү! Аңа Гөлгенәне үзен дә әзерләп куярмын. Кичен булам мин аның янында. — Рәсимә кулы белән комод өстендә яткан калын-калын ике-өч дәфтәргә таба күрсәтте. — Менә бергә укучы иптәшләреннән кайбер лекцияләрен алып тордым әле, шуларны илтәм. Караштыра торсын, укуыннан артка калмасын.
"Карале, Гөлгенәнең һәр адымы турында кайгырта икән ич бу Рәсимә! — дип уйлап алды Әлфия, үзенең аңа карата хаксыз рәнҗүләре, урынсыз әйтелгән мыскыллы сүзләре исенә төшеп. — Ә бит укуы турында минем исемә дә килмәде..."
— Беләсеңме нәрсә, Әлфия апа, кичә Илгизәр Гөлгенәгә би-ик матур бер мәче алып килгән! — дип көлеп куйды Рәсимә. — Хәзер Гөлгенә шуның белән мәш килә. Ул миңа өйне хәтерләтә, ди.
— Ничек башына килгән диген! Илгизәрне әйтәм...
— Соң, ул Гөлгенә өчен үлеп тора бит! Яратышалар...
— Бәхетле генә була күрсеннәр инде киләчәктә. Әнә Фәнисә ничек булып куйган! Гөлсем урынында булырга теләмәс идем мин...
— Нишлисең бит... Дөньяда яхшысы да, яманы да бер тирәдә йөри. Ләкин ышанам, Гөлсем апа белән Фәнисә бирешмәсләр! Бирешә торганнардан түгел.
* * *
Октябрь иртәсе. Тәрәзәдән ашыкмыйча, иренеп кенә кар яуганы күренә. Кар бөртекләренең әнә шулай әкрен генә явуында ниндидер бер моңсулык, үзенә бертөрле сафлыкпакьлек бар. Аларга карап торганда, күңелгә сабырлык вә тынычлык иңә сыман. Дөресрәге, аны сабыр тынычлык дип атап булыр иде.
Сабыр тынычлык?! Дөньяда андый нәрсә дә буламыни?! Әй, җүләр, әгәр анысы була икән, димәк, сабырсыз тынычлык дигәне дә була инде, алай булгач?
Күзен тәрәзәдән алалмыйча, хастаханәнең кайчандыр зәңгәргә буялып инде хәзер нинди төстә икәнен дә аерып булмаган караватында яткан Гөлгенә, бантына килгән шушы уена гаҗәпләнеп, үзалдына елмаеп куйды. Көлгәндә яисә елмайганда уң битендә барлыкка килә торган кечкенә генә чокыр — мәхәббәт чокыры дип йөртәләр бугай аны — кызның инде шактый вакыт дару һәм тагын кырыкмаса кырык төрле исләр белән аңкыган хастаханә һавасын сулап ятканга элеккеге алсулыгын югалтып, агарып калган йөзен ничектер үзенә бер ямь белән яктыртып, матурайтып җибәргәндәй булды.
Менә шулай тәрәзәгә карап ятуы рәхәт иде аңа. Инде иртәнге обход узган, авырулар исә табиблар билгеләгән дәваны алып йөри: кемдер укол ясатырга, кемдер ярасын бәйләтергә, кайсыберсе массаж ясатырга, кайберсе табибка күренергә киткән. Шуңа күрә хәзер гадәттә палаталарда була торган ыгы-зыгы коридорга, кабинетларга күчкән чак. Ә Гөлгенәгә система куйдылар — беләгендәге кан тамырына ниндидер эремә җибәрәләр. Күз яшедәй чип-чиста эремә дә, тышта салмак кына яуган кар сыман, ашыкмыйча гына, тамчылап кына, юк, эчпошыргыч әкренлек белән — әйтерсең бу системаны гомерлеккә куйганнар! — аның канына кушыла бара. Хәер, ул бу күренешкә тәмам ияләште дә бугай инде. Хәтта инде тамчылап кына тамып торган менә шушы эремә чисталыгында да ниндидер тынычлык таба шикелле. Өстәвенә тышта әкрен генә яуган ак кар да шул чисталыкны тагын да көчәйтә төшә кебек. Хәтта йокы баса сыман. Бәлки, йокы да түгелдер бу, ә ниндидер арыганлык кынадыр. Рәхәт. Мөгаен, шушы араларда чыгарырлар да инде. Бүген обход вакытында баш табиб шулайрак әйтте.
Менә шушындый чакта уйланып ятуы рәхәт. Башка килгән уйлар да, кан тамырларына тамчылап кына агып торган чиста эремә агышы кебек, ничектер сабыр тынычлык белән өретелгән шикелле. Ул кичә янына килгән Рәсимә апасы белән очрашуын исенә төшерде дә күңеленнән: "Ниһаять!" — дип уйлап алды.
Ул аның янына гадәттәгечә сабыр-салмак кына түгел, ә ничектер очынып килеп керде. Очып йөрүче күбәләк диярсең! Ә йөзе!.. Әйтерсең ул меңнәрчә нурлар белән балкып тора! Иөзе генә түгел, аяк атлавына тикле башкача иде аның! Рәсимә апасындагы бу үзгәрешне сизми мөмкин түгел иде.
— Нәрсә булды, Рәсимә апа?! — дип сорады бу үзгәрешкә гаҗәпләнгән Гөлгенә, исәнләшергә дә онытып. — Бөтенләй әллә ничек син бүген!..
— Исәнме, бала! — диде моңа каршы Рәсимә, аннары, аның янына утырып, кулларын үзенең кулларына алды. — Мин хәзер дөньядагы иң бәхетле кешеләрнең дә иң бәхетлесе! Беләсеңме, кемне очраттым?
Гөлгенә, аның бүгенге халәтеннән сихерләнгән кебек, сүзсез генә аңа карап торуын дәвам итте.
— Нинди гүзәл син бүген, Рәсимә апа! — дип сокланды ул аннары. — Унсигез яшьлек кызлар шикелле! Әйт тизрәк, кемне очраттың?
— Салихны! — диде Рәсимә, әле хәзер дә шул очрашу тәэсирендә булгандай дулкынланып. — Фәнни конференциягә килгән. Ә мин аның хәзерге көндә кайларда икәнен дә белми идем...
Сатих... Салих... Туктале, кем соң ул Салих дигәне? Гөлгенәнең бу исемне Рәсимә апасыннан элек тә ишеткәне бар иде түгелме? Ә-ә, әйе шул, әйе, сөйләгәне бар иде аның турында. Кайчандыр студент чагында гашыйк булган егете бит ул! Ике ел йөргән егете. Аннан соң аны Рәсимә апаның иптәш кызы тартып атган булган бугай... Менә кемне очраткан икән, ничәмә-ничә еллар үткәч! Тик шунысы гаҗәп: бу очрашуга нишләп шулкадәр шатлана соң әле бу Рәсимә апасы?! 11ке ел йөргәннән соң ташлаган кешене очраткач шулай очынырга кирәк микәнни?! Тапкан шатланыр вакыйга! Аңламассың бу Рәсимә апасын: үзе шул беренче мәхәббәте аркасында, миңа башка берәү дә кирәк түгел, дип кияүгә дә чыкмый, үзе шуны ничә еллар үткәч очратуына канатланган... Ә бит соңгы ике ел эчендә генә дә өч-дүрт ир-ат кулын сорап карады, очрашулар эзләде. Юк, күңеле белән берсен дә кабул итә алмады. Ә монда... Чыннан да, катлаулы нәрсә, ахры, бу тормыш дигәннәре...
— Ул өйләнгәндер бит инде, Рәсимә апа? — диде Гөлгенә, уйларыннан арынып. — Ә син... шатлыгыңнан күккә сикерәсең... Аңламыйм...
— Син, гомумән, күп нәрсәне аңламыйсың әле, бала! — дип, Рәсимә апасы, шаярып, кулы белән кызның иягенә кагылып алды. — Мин аны көткән шикелле, ул да мине көткән! Әле дә өйләнмәгән!.. Башка беркем дә кирәкми миңа, ди...
Гаҗәп, Рәсимә апасы шушы елларда һаман шул Салихын көтеп яшәде микәнни?! Бер дә алай дип әйткәне булмады бит! Хәер, ничек алай дип әйтә алсын ул әллә кайчангы егет турында?! Көтмәгәндер, ә ниндидер яшерен өмет белән яшәгәндер. Бер генә мәртәбә булса да күрергә хыяллангандыр, күңелендә йөрткәндер... Туктале, кухняларының бер стенасында шул Салих дигән егетнең зурайтылган рәсеме эленеп тора түгелме соң?! Гөлгенә ничектер бер тапкыр: "Бу рәсем ник түр якта түгел, Рәсимә ана?" — дип сораган да иде, чөнки фотолар гадәттә кеше күз алдына эленә. "Мин аңа бантка кешеләр каравын теләмим, — дип көлде ул чакта Рәсимә апасы. — Минем янда гына торсын әле!" Менә хәзер, аның бүгенге шатлыгын күргәч кенә, төшенде Гөлгенә: көткән, ничә еллар буе көтеп яшәгән икән ул бу Салих дигән кешене! Тик сиздермәгән, эченнән генә янып йөргән...
— Ә хәзер ничек инде... ни була инде? — дип сорады Гөлгенә, киләчәктә бу очрашу, бу табышуның үз язмышына да кагылачагын сизенгәндәй.
— Моннан соң бер-беребезне югалтышырга исәп юк . Хәтта ул кичекмәстән кавышу ягында... Мөгаен, шулай булыр да... — Рәсимә апасы Гөлгенәнең чәчләреннән сыпырып куйды. — Тик син һич тә курыкма, бала, без сине ташламабыз! Син безнең иң олы балабыз булырсың! Теләсәң, әлбәттә...
Менә хәзер система астында тәрәзәгә карап яткан Гөлгенә, үзалдына елмаеп, эченнән генә кабатлап куйды: "Син безнең иң олы балабыз булырсың! Теләсәң, әлбәттә..." Теләмиме соң, хәзерге көндә аннан да якын кешесе юк ич аның. Ә әни? Миңа, синең иң якын кешең — әниең, дип, шул ук Рәсимә апасы адым саен тукып килә түгелме соң?
Әниең дигәннән, өченче көн янында әнисе дә булды. Аның килере турында Рәсимә апасы әйтеп куйган иде куюын. Алай да әле әнисенең аны хастаханә палатасында күргәне булмагангамы, ул, килеп кергәч, ничектер уңайсызланып калды. 
Әнисе бик җылы гына күреште-исәнләште дә янына килеп утырды. Аннары сумкасыннан үзе белән алып килгән әйберләрен тумбочкасына тутырды. Сагынганы әллә кайдан күренеп тора — күзләрен тутырып-тутырып карый. Иөзе ничектер суырылып, элеккеге чибәрлеге дә күзгә күренеп төссезләнеп калган шикелле.
— Иә, ничек синең эшләр? Тереләсеңме инде? — диде ул, гадәте буенча бугай, кулы белән чәчләрен төзәткәләп. — Озакладың син...
— Чыгармыйлар бит. Болай авырткан җирем дә юк... Нервы дип, организмны ныгыталар...
— Ярар, бер кергән-кергән рәтләнеп чык инде. Менә укуың гына...
— Рәсимә апа иптәшләремнең лекцияләрен алып килеп тора. Караштырып барам... — диде Гөлгенә, тумбочка өстендә яткан дәфтәрләргә күрсәтеп. — Артка калырга исәп юк.
— Өзлегеп куйма тагын. Өлгерерсең!
— Мин үз җаем белән генә...
— Алайса ярар . Үзең беләсеңдер... — Әлфия ничектер төртелеп калгандай булды. Сизелеп тора: әле моңарчы бирелгән сораулары болай, гадәт буенча гына, чөнки уд аның хәле турында Рәсимә, Гөлсем белән Фәнисәдән дә белешеп тора. Ниһаять, ул төп сүзенә күчте: — Тагын берничә көннән китәм инде мин, Гөлгенә. Саубуллашырга кердем... Аннары... менә нәрсә турында уйланып йөрдем әле соңгы вакытта... Мин әйтәм, әгәр монда кайтып берәр фатир сатып алып... Шунда икебез... Син моңа ничек карыйсың?
— Минем өчен тормышыңны бозма! Киткән-киткән тор инде шунда гына, — диде Гөлгенә, әнисенә гаҗәпләнеп карап. — Һаман кайтып-килеп йөрү уен эш түгел бит. Миңа бернинди фатир да кирәкми... Рәсимә апа яныннан китәргә җыенмыйм мин...
Гөлгенә күрде, бу сүзләреннән соң әнисенең иреннәре дерелдәп куйды. "Бәлки, миңа аның белән йомшаграк сөйләшергә кирәк булгандыр? — дип үкенеп уйлап алды кыз. — Саубуллашыр атдыннан ниндидер якты, җылы сүзләр ишетергә өметләнеп кергәндер ул". Ләкин шул ук вакытта Гөлгенәнең күңелендә әнисенә карата ниндидер салкынлык һаман да саклана бирә, үзе белән берни дә эшли алмый. Киресенчә, кайчак аңа берсеннән-берсе авыр сүзләр әйтәсе, хәтта йөзенә бәреп әйтәсе килә, шуД чагында күңеленең иң тирән бер җирендә шатлыклы җылылык баш күтәрер, үзендә ниндидер җиңү, алай да түгел, шул кечкенә генә үч алудан да канәгатьлек хисе барлыкка килер сыман. Хәер, бер караганда, әллә ни каты бәрелмәде лә ул, бары тик дөресен генә әйтте. 
— Үҗәт кеше син! — диде әнисе, китәргә җыенып уры - ныннан торгач. — Бу холкың белән яшәве җиңел булмас сиңа... Ярый, сау бул! Үтенеп сорыйм, Гөлгенә: хатларымны җавапсыз калдыра күрмә!
Әнисе, кечкенә баланы үпкәндәй, аның ике битеннән үбеп алды да палатадан чыгып китте. Күзләре яшьле иде.
Аның моңсу күзләре шактый вакыт күз алдыннан китми аптыратты. Алардан үзенә карата сүз белән әйтеп-аңлатып бирә алмаслык тирән рәнҗү сизелеп тора иде шикелле, Ярый әле ул көнне кичен дусты Фәнисә килде. Ул килгәч, әнисенең шул вакыттагы карашыннан көчкә арынгандай булды.
Тегесен-монысын сөйләшеп утырдылар. Хәер, аңлавынча, Фәнисә белән дә саграк сөйләшергә кирәк — саксыз әйтелгән бер сүзең белән дә аның йөрәк ярасын авырттырып куюың бар. Соңгы вакытта болай да юктан ачуы килә. Әллә шулай тоела гынамы?
— Беркөнне Исмәгыйль килгән иде... — диде Фәнисә, сөйләшә торгач. — Гафу ит, ди... Әйдә өйләнешәбез, ди...
— Ә сңн? Син нәрсә дидең? — дип җанланып китте Гөлгенә.
— Башка эзең дә булмасын, дидем. Аны Илгизәр җибәрмәдеме икән? Мөгаен, аның белән ул сөйләшкәндер.
— Бер дә әйткәне юк. Карале, Фәнисә, аны куып дөрес эшләдеңме икән соң? Ә бәлки...
— Кирәкми ул миңа. Йөзенә дә карый алмыйм! Ябыш - маган итәге юк, диләр... Ә мин ничек булса да... Әни дә, ярдәмемнән ташламам, дип тора. Рәхмәт инде. Аңа бит миңа караганда да авыррак. Кеше сүзләре авыр...
— Курыкма, мин дә булышырмын кулдан килгәнчә. Молодчина! Сынмавың-сынатмавың өчен яратам мин сине, Фәнисә!
...Гөлгенәнең уйларын палатага килеп кергән шәфкать туташы бүлде. Системаны карарга кергән: эремәсе бетмәгәнме, янәсе,
— Эчәсеңме әкренләп? — дип шаян елмайды ул. — Бетә башлагач, әнә теге төймәгә басарга онытма, яме? Кара аны, йоклап китә күрмә!
— Йокламыйм . Тәрәзәдән урамда кар яуганны карап ятам әле. Бигрәк матур анда...
— Кара әйдә, карап кал! Моннан чыккач, болай иркенләп күзләп утыра алмассың. Чабарга туры килер... Дөнья куарга... — дип сөйләнә-еөйләнә, ак халатын җилфердәтеп, шәфкать туташы чыгып китте.
"Чабар идем әле, — дип калды Гөлгенә аның артыннан. — Тизрәк чыгасы иде инде. Туйдырды!" 
* * *
Ниһаять, көткән көн килеп җитте: бүген Гөлгенәне хастаханәдән чыгаралар! Очына-очына үзе белән алып чыгасы әйберләрен җыеп куйды, больничныена мөһер суктырып алды, моңарчы подвалда сакланган киемнәрен алып менеп киде. Әнә инде, аның кием-салымнары салынган зур сумкасын тотып, Илгизәре вестибюльдә көтеп утыра,
Палатадашлары белән саубуллашып аска төште, аягына һәм өстенә киемнәрен киеп алганнан соң урамга чыктылар. Ишекне ачып чыгуга, Гөлгенәнең тамагын салкынча һава өтеп алгандай булды. Гаҗәп Тә түгел, инде шактый вакыт урамга чыкканы юк бит аның. Суытканчы хастаханә ишегалдына чыккалыйлар иде, ә хәзер әнә кар ява инде. Дөрес, эрер әле ул — тәүге кар эри торган була.
Илгизәр аны подъезд төбендә катдырды һәм Гөлгенә ашыкмыйча гына өченче каттагы фатирларына күтәрелә башлады. Меңнәрчә тапкыр менеп-төшеп йөргән баскычлары да бүген ничектер башкача кебек тоелды: дулкынландырып йөрәген сикерергә мәҗбүр итәрдәй дәрәҗәдә таныш һәм якын да иде ул, шул ук вакытта инде аны онытып бетергәндәй чит-ят та шикелле.
Ул кыңгырау төймәсенә басты. Кинәт күңелен үзенә бертөрле җылылык биләп алды: менә хәзер ишек ачылып китәр дә, йөзен кояштай балкытып, аны Рәсимә апасы кочаклап алыр. Шунда ишек ачылып китте, ләкин анда ул көткән, күрергә теләгән Рәсимә апасы түгел, ә Салих абыйсы басып тора иде. Инде аны күргәне бар, таный — Рәсимә апасы белән табышканнан соң ике мәртәбә янында булганнар иде.
— Гөлгенә?! Кайттыңмы? Яхшы булган, бик яхшы бул - ган, әйдә кер! — диде Салих абыйсы, ап-ак, тигез тешләрен ялтыратып. — Менә шатланыр Рәсимә!
— Исәнмесез, Салих абый! — диде Гөлгенә, аны үз фатирларында күреп, кыюсыз гына. Җитмәсә алъяпкыч япкан иде ул. Әллә ир-ат башы белән аш-су әзерләп йөрүе?! — Рәсимә апа өйдә юкмыни?!
— Рәсимә апаң... — Салих сәгатенә күз төшереп ал - ды. — Рәсимә апаң тагын утыз биш минуттан өйдә булачак! Әйдә чишен, чишен!
"Карале син аны, Рәсимә апаның кайчан кайтасын минутына тикле белеп тора! — дип уйлап алды Гөлгенә эченнән. — Эшләр зурга киткән бугай боларның!.."
— Юк, чишенеп тормыйм әле, Салих абый, — диде кыз. — Әйберләрне генә калдырам да бер җиргә барып киләм. Озак тормам мин, — диде Гөлгенә һәм кулындагы ике сумкасын алгы бүлмәдә, трюмо янында калдырды да чыгып китте. Салих абыйсы белән икесе генә каласы килмәде, Ә менә Фәнисәне күреп сөйләшү — икенче нәрсә. 
Урамга чыгуга, аны ниндидер күңелсез уйлар бөтереп алды. Димәк, Рәсимә апасының кияүгә чыгачагы бәхәссез. Бу очрашуга ничәмә-ничә еллар буе икесе дә омтылганнар, бер-берсен яңадан тапканнар икән, моның шулай тәмамланачагы гаҗәп тә түгел, Рәсимә апасы өчен шатланырга гына кала: әйтерсең бу бәхетнең кайчан да булса килеренә һичшиксез ышанган, шуны сабыр гына көтеп торган. Хәер, тыптка чыгармагач та, эчендә утлар кайнагандыр, күңеленнән әллә нәрсәләр уйлап йөргәндер. Бәхет дигәнең сабырларга килә икән... Хәтта соңарып булса да...
Монысы яхшы, әлбәттә. Ә ул кияүгә чыккач ала рның тормыш сукмагы кая таба борылыр? Рәсимә апасы Салих абый яшәгән шәһәргә күчеп китмәсме, әллә, киресенчә, кияү кеше, монда күчеп, менә шушы фатирларында яшәрме? Ул чагында... Ул чагында Гөлгенә монда артык кеше, сөйкемсез сөяк булып калмасмы? Ни әйтсәң дә, ничә еллар көтеп алган бәхете якынрак булыр бит аңа...
Бу уеннан аңа күңелсез булып китте һәм ул үз-үзен тынычландырырга тырышты. "Нишләп мин иркә бала шикелле кыланам соң әле?! — дип куйды эченнән. — Нишләп сөйкемсез сөяккә әйләним ди мин аларга? Рәсимә апа миңа үз әнием шикелле бит инде..."
Гөлсем апасы өйдә иде — бүген аңа икенче сменага икән. Ул Гөлгенәне кочаклап ук алды.
— Кайттыңмы, ниһаять? — диде ул, елмаеп. — Көтәкөтә көт булдык инде сине! Иә, үзеңне ничек сизәсең?
— Яхшы, Гөлсем апа, яхпты! Тфү, тфү, күз тимәсен тагын, — дип көлде Гөлгенә. — Ә Фәнисә укудамы?
— Әйе, бүген соңрак кайтырмын, диде. Лекцияләре күп бугай.
— Кичен тагын кагылырмын әле. Сагындым...
— Әле өченче көн генә булды түгелме соң ул синдә?!
— Соң, аңа ике көн үтте бит инде, Гөлсем апа! — дип тагын көлеп куйды кыз.
— И -и, бер-берегездән башка бер дә тора алмыйсыз, — дип елмайды Гөлсем. — Карале, Гөлгенә, әниеңнән хат килгәне бармы?
— Ике хат алдым инде. Тик җавап кына язмаган әле...
— Менә монысы ярамый, — диде Гөлсем апасы, аңа шелтәле караш ташлап. — Ярамый алай. Яз син аңа, Гөлгенә, яз! Көтәдер...
— Чынлап та көтәме икән соң? Нигәдер шикләнәм мин моңа, Гөлсем апа.
— Ә син шикләнмә! Бары тик үзеңне аның урынына куеп кына кара! Менә шунда барын аңларсың да, шунда бөтен шигең дә юкка чыгар. Кешене аңлау, аның хәленә керү өчен дөньяда шуннан да яхшы нәрсә юк. — Гөлсем бераз вакытка уйланып калгандай булды. — Әлегә кешеләр шуннан да яхшысын уйлап чыгара алмаган. Ул бу катлаулы тормышның бар очрагына да ярарлык, сыналган ысул. Менә шуны онытылмаслык итеп колагыңа киртләп куй!
Гөлгенә дәшмәде. Шулай сүзсез генә шактый торды ул. Аннары — әйтерсең моңарчы аның сулыш юлын нидер буып торган һәм менә хәзер кинәт кенә шул бәладән котылган! — тирән итеп сулыш алды да, ниндидер бер җиңеллек, ниндидер бер рухлану белән:
— Карале, Гөлсем апа, дөньяда яшәү бик тә рәхәт нәрсә бит, әйеме! — дип, бер сулышта әйтеп салды. Гәрчә ул бу сүзләрне каршындагы Гөлсем апасына карап әйтсә дә, ул моны бары тик үзенә, үз-үзен ышандыру өчен генә әйткән кебек тоелды. — Ә әнигә хатны бүген үк язам, Гөлсем апа! "Исәнме, әни!" дип башлыйм мин аны. Сөенсен әле!
Гөлсем апасы бермәл аңа гаҗәпсенеп карап торды да, аны үзенең күкрәгенә кысып, аркасыннан каккалап, сөеп алды. Сүзсез генә. Әйе, бер сүз дә әйтмичә. Бәлки, бу очракта монда сүзләр артык дип санагандыр, ә бәлки... Хәер, кеше күңелендәген кайдан беләсең?.. йеувемих 
Җавапсыз мәхәббәт
Озак итеп телефон шылтырады. Бу вакытта башка телефоннан бүтән кеше белән сөйләшкән сәркатип — түгәрәк битле., алсу йөзле, озын керфекле унтугыз яшьләр чамасындагы бик мөлаем, чибәр генә кыз — сул кулы белән трубканы өстәлгә алып куйды. Ул аны яңадан уң кулындагысы белән эшен бетергәч кенә күтәрде һәм, аннан егетенең таныш тавышын ишетеп, йөзе тагын да яктырып, бит алмалары тагын да алсуланып китте.
— Гафу ит, Хәмит, телефоннарның кайсына җавап бирергә дә белмәссең монда. Тыңлыйм, нәрсә әйтмәкче идең? — диде кыз.
— Көндәгечә сәгать җидегә, Гөлсинә, — дип җавап бирделәр трубкадан.
— Көтәм...
Болар инде бер елга якын шушы төзелеш идарәсендә сәркатип булып эшләүче Гөлсинәгә телефон аша бик еш әйтелә, шулай да кыз тарафыннан түземсезлек белән көтеп алына торган сүзләр иде. Ул аның шылтыратуына шулхәтле ияләнеп китте, Хәмите аз гына соңласа да, тынычлыгын югалтып, борчыла башлый. Хәер, борчылырсың да: иптәш кызы машинистка Резидә әйтмешли, башкалар чиерттереп куймасын, бер дә килмәгән җире юк бит Хәмитенең! Казанда офицер булып хезмәт итүче егете белән горурлана да, өзелеп сөя дә, чөнки аның килмәгән җире юк икәнен үзе дә бик яхшы белә. Аның белән култыклашып урамнан бер үтүе үзе ни тора! Кешеләр алар артыннан борылып-борылып карап кала. Офицер офицер инде: буй-сыны зифа нараттай, төскә-биткә дә кызлар шикелле чибәр! Көзен туй ясарга дип торалар.
"Нишләп соңга калыйм, җаныем! — дип уйлап алды Гөлсинә, Хәмите белән сөйләшүен дәвам иткәндәй. — Хәзер үк йөгереп барырга әзер мин синең яныңа!.."
Кинәт интек ачылып, аннан егерме биш-утыз яшьләр тирәсендәге ир-егет килеп кергәч, Гөлсинә бер мәлгә өнсез катды. Башта аңа болай, гадәт буенча, гамьсез генә күз сирпеп атган иде, шунда никтер бөтен тәнен ток суккандай булып китте һәм үзе дә, берни аңламыйча, тораташтай катты да катды. Аннары зур чем-кара күзләрен аңа төбәде. Әйтерсең менә шушы мизгелдә аны сихерләп өлгерделәр! Болай текәлеп карап торуы уңайсыз иде, ул моны сизә дә, ләкин шул ук вакытта күзен дә ататмый.
— Начальник үзендәме? — дип сорады ир-егет.
— Үзендә, үзендә! Рәхим итегез! — диде ул, ашыгып, на - чальникка хәзер керергә ярыймы, юкмы икәнен белешергә дә онытып.
Ир-егет кабинет ишегенә кереп югатгач, Гөлсинәнең иптәш кызы, машинкада басуыннан туктап, борчулы тавыш белән:
— Танышыңмы әллә?! — дип гаҗәпләнде. — Хәтта йөзең үзгәреп китте...
— Ниткән танышым булсын! Беренче генә күрүем . Тик ни... птундый таныш кебек... Мин аны әллә кайчаннан бирле беләм шикелле... — диде Гөлсинә һәм, үзе дә сизмәстән: — Ай-яй, бар соң дөньяда ир-атлар! — дип куйды.
— Син нәрсә?! Тапкансың... Хәмитең биш өлеш артык! — диде иптәше, аңа сәер карап.
"Чыннан да, нигә бер күрүдә исем китте әле?! — дип уйлап алды Гөлсинә, әле генә әйткән сүзләреннән оялып. — Аз йөриме монда андыйлар?!
Ул бераз тынычлангандай булды. Тик берничә көннән бу ирнең үзләрендә өлкән прораб булып эшләячәген белгәч, ниндидер сәер эчке җылылык, ахырынача аңлап-төшенеп җиткермәгән сөенү хисе кичерде. Аны күргән саен әллә нишләп китә башлады... Сөенәме, каушыймы, моңарчы таныш булмаган билгесезлектән курку идеме бу?..
Әйе, тынычлыгы югалды. Алай гынамы? Бер ай дигәндә, балкып, нур сибеп торган йөзе, суга сусаган гөл шикелле, сулыгып калды, күзләрендә элегрәк Хәмите шылтыраткан саен очкынланып-кабынып китә торган чаткылар сүрелде, алар урынына моңсулык, сагыш барлыкка килде. Хәзер телефон трубкасын алган иптәш кызына да еш кына:
— Хәмит булса, почтага китте, диген! — дип пыт ылдый башлады.
Хәтта бер мәртәбә Хәмитен дә гаҗәпләндерде. Шулай, гадәттәгечә, билгеләнгән урында очрашкач, берни әйтмичә аңа бик озак кына карап торды-торды да, онытылып, кулы белән аның битләрен сыпырып алды, бармаклары белән маңгаен капшады, кашларына кагылды... Бер сүз әйтми: карый да карый, сыпыра, капшый. Әйтерсең аны танырга тырыша...
— Мин бу, Гөлсинә! Танымыйсыңмы әллә? — дип көлде Хәмит.
Шунда гына өненә килде, айнып китеп, тиз генә кулын аның йөзеннән алды да оялып куйды. Оялырлык та, йа Хода, ул Хәмитнең йөзендә теге яңа прораб белән охшашлыклар эзли түгелме! 
— Сагындым мин сине... — дигән булды ул.
Хәзер ул Хәмит турында уйламый да шикелле. Ул онытыла бара бугай... Әлбәттә, сөйгән, вәгъдәләр бирешкән егете алдында Гөлсинә үзен гаепле сизә, аны кызгана, ләкин очрашкан вакытларында элеккеге хисләр юклыгын бөтен ачыклыгы белән тоя бара иде. Хәер, Хәмит турында уйламый дип кистереп әйтеп тә булмый торгандыр. Уйлый да, уйлана да ул. Ләкин шул ук вакытта сискәнеп китә — үзе аның турында уйлый, ә күз алдында Зәйнуллин басып тора!.. Гөлсинәнең чәчләреннән сыйпый, кысып-кысып кочаклый...
Ул шылтыратса яисә идарәгә килеп чыкса, шатлыгының чиге юк, моңсулыгы югала, күзләрендә каядыр тирәнгә яшеренеп торган якты нурлар яңадан кабына. Андый минутлар Гөлсинә өчен иң бәхетле мизгелләр. Юк, аннан берни дә кирәкми аңа. Тик ешрак күренсен, ешрак тавышы гына ишетелсен...
Зәйнуллин участогы бантка җирдә урнашкан, шуңа күрә идарәдә берәр киңәшмә-мазар була калса, гәрчә инде бу турыда үз вакытында әйтелеп, хәбәр ителеп куелса да, трубканы атып кабат-кабат исенә төшерү, тагын бер мәртәбә аның тавыптын ишетү Гөлсинәнең җанына ләззәт, күңеленә тынычлык иңдерә.
— Онытмадыгызмы, Камил Галимович, бүген сәгать биштә оперативка! — ди ул, дулкынланудан әз генә калтыранган тавышы белән.
Моңа каршы Зәйнуллинның ирләрчә нык, ләкин җанга якын ягымлы тавышы ишетелә:
— Рәхмәт, Гөлсинә, хәтерлим. Булачакмын!
Дөньяда тулып ашкан хисләреңне яшереп, сизенүләреннән куркып йөрүдән дә авыр нәрсә юктыр. "Әгәр мин — ир заты, ә ул хатын-кыз булса икән!.. — дип тә уйлый кайчак Гөлсинә, әгәр дә шулай була калса нишләрен ачык итеп күз алдына да китерә алмыйча. — Әллә хат язаргамы икән? Юк, юк! Өйләнгән кешегә хат язу да килешми. Сөяркәсе итәр дә, нишләреңне белмәссең аннары... Яманатым таралыр. Хәер, башкаларның миндә ни эше бар?! Ә бәлки... Ә бәлки, аны күрмәс өчен бу эштән китеп башка җиргә күчәргәдер?.." Кыскасы, башына әллә нинди уйлар килә. Андый чакта үч иткән шикелле бит ул: бер рәхәтләнеп сөйләшер сәбәбе дә табылмый.
...Барысы да көтмәгәндә килеп чыкты.
Идарәгә Зәйнуллин участогы башкарачак эш турында килешү китерделәр. Ул аңа кул куярга тиеш иде. Әллә ни ашыгыч эш түгел, чөнки өлкән прораб монда атнасына икеөч тапкыр булып китә, бер килгәндә алыр иде әле. Ләкин Гөлсинә аны үзе илтеп бирәчәк! һәм бүген үк! Хәзер үк! Ул сәгатенә карап алды: хәер, эш бетәргә дә күп калмаган икән инде. Калмаса соң! Нигә кайгырырга? Бу яхшы да әле. Менә хәзер шылтыратыр да...
— Мин сезгә җыенам әле, Камил Галимович, — диде ул, аңа шылтыратып. — Бер документ калдырдылар сезгә...
— Вакыт бик соң була бит инде син килгәндә, — диде аңа Зәйнуллин. — Бәлки, машина гына җибәрергәдер? Нишләп килеп йөрергә?..
Бу сүзләрне ишеткәч, Гөлсинә эсселе-суыклы булып китте.
— Юк, юк, мин үзем, Камил Галимович, — дип пышылдады ул, кайнар сулышыннан тирләгән телефон трубкасына. — Хәзер мин... Мин үзем...
Әлбәттә, чибәр, яшь бу кызның үзенә бер күрүдә гашыйк булуы турында берни белмәгән, берни сизенмәгән Зәйнуллин гаҗәпләнеп калды: "Нинди ашыгычлык? Иртәгә хәтле берни дә булмас иде әле..." Ул моны нигә юрарга да белмәде. "Нинди ягымлы, гүзәл кыз бу Гөлсинә! Үзе бик булган да икән, — дип уйлап алды ул. — Бер егетнең бәхете инде!"
Гөлсинә ашыга-ашыга урам буйлап атлый. Йөзендә ниндидер кырыслык, ә йөрәге, тынычсызланып, күкрәк читлегеннән чыгардай булып еш-еш тибә. Күз алдында Камилнең каратутлы сөйкемле түгәрәк йөзе, кечкенә генә чокыр белән икегә аерылып торган ияге һәм чиста күкне хәтерләткән зәңгәр күзләре, таза-нык гәүдәсе. Колак төбендә җанны эретердәй көчкә ия булган, ирләрчә нык тавышы яңгырап тора сыман... Урамда әкрен генә шыбырдап яңгыр ява, тик Гөлсинә аны сизми.
— Менә килеп тә җиттем, Камил Галимович, — диде ул, Зәйнуллин кабинеты ишеген ачып кергәч, һәм, ни әйтерсең дигәндәй, үзе дә сизмәстән, аның күзләренә карап алды. Аннары ашыкмыйча гына сумкасыннан кәгазьләрен алып аңа сузды. — Ашыгычтыр дип уйладым...
Камил аларны кулына алды да, караштырып:
— Рәхмәт, Гөлсинә. Яңгырда чыланып йөрергә туры килде инде сиңа... Иртәгә үзем кереп алган булыр идем, — диде. — Юешләнгәнсең бит...
— Минем сезне күрәсем килде... — диде кыз, кинәт йөзен аның күкрәгенә яшереп, һәм сулкылдап елап җибәрде. — Гел күрәсем килә. Тавышыгызны ишетәсем килә... Нигә алай? Үзем дә аңламыйм...
— Кара инде, шундый чибәр кызлар да елый димени? — дип, Камил Гөлсинәнең чәченнән сыйпап алды. Бу хәлдән ул үзе дә каушап калган иде бугай. — Ярар, Гөлсинә, ярар, җитте... Сөрт яшьләреңне! Яшь чакта андый аңлап булмый торган нәрсәләр булгалый инде ул. Аннары бетә алар, үтә... Бераз вакыттан соң аларны көлеп кенә искә аласың... Әйдә, мин сине өеңә кадәр озатырмын. Мине дә көтәләрдер... Биш яшьлек би-ик олы малаем түземсезлек белән көтә мине. Кайтып керүгә, муеныма атланырга гына тора...
Кинәт Гөлсинә ирнең күкрәгеннән башын алды да, ничәмәничә көннәр җавабын таба алмыйча аптыраган нәрсәсенең көтмәгәндә генә чишелешен тапкан һәм аның дөреслегенә, бердәнберлегенә инанган кешедәй, күзләрен тутырып Зәйнуллиңга карады. Озак карап торды ул Камил Галимович күзләренә. Әйтерсең аларның тирәнлегеннән нидер эзли иде.
— Малай көтеп торса, күңелледер инде ул, Камил Галимович... Көтеп торучысы булса, һәркемгә күңелле инде... Безнең дә булачак малаебыз... Тиздән туебыз... Кияүгә чыгам... — диде Гөлсинә, чәчләрен рәтләп. — Ярый, хушыгыз!
Ул тиз генә сумкасын кулына алды да, кызу-кызу атлап, ишеккә юнәлде. Зәйнуллинның "Хәзер машина белән озатып куям, Гөлсинә!" дигән сүзләрен ишетмәде дә бугай, һәрхәлдә, бернинди җавап та кайтармады.
...Тиздән идарәдә Гөлсинә урынында башка кыз утыра иде...
1979 - 1999
"Бандитлар"
Ниһаять, тирә-якта туп, ракета шартлаган тавышлар ничек көтмәгәндә генә башланган булса, шулай кинәт кенә тынып калгандай булды. Хазбулат карт, чыннан да беттеме бу мәхшәр дигәндәй, бөдрәләнеп торган ап-ак чәчле башын бераз калкыта төште дә, өстәге тавышларга колак сатып, бермәл тыңлап торды. Туп тавышлары ишетелмәде. Ул кулындагы шәмен баз почмагына куйды да чүгәләгән җиреннән торып басты, һәм нигәдер ирексездән әле генә почмакка куйган шәме ягына күз ташлады. "Янарлыгы бармы әле? Бетмиме?" Хәер, аның янып бетү-бетмәве генә кызыксындырмый картны: хәзер ул баз эченә тычкан уты хәтле генә яктылык бирүче шупты шәмгә бөтенләй икенче күзлектән карый бит. Хәзер аның өчен бу шәм шушы караңгы базда яктылык биреп торучы нәрсә генә түгел, ә бәлки, ул аның дусты да, сердәше дә. Әйе, менә инде өченче атна шушы гап-гади шәм аның бердәнбер җан дустына әверелде. Хәзер аның менә шушы сукыр шәмнән гайре беркеме дә юк! Дөньясында сыңар сүз атышырлык бер генә якын кешесе дә катмады...
Карт почмактагы шәм ягына кабат чүгәләде һәм шактый вакыт сүзсез генә, аның үз сулышыннан төрле якка чайпалган ялкынына карап торды, һәм бераздан, янындагы кешегә эндәшкәндәй, нечкә, озынча сары ялкын белән янып утырган шуа шәмнән, әллә үз-үзеннән:
— Нигә бу дөньяда явызлык шул тамаша күп икән? — дип сорап куйды. — Нигә кыралар безнең чечен халкын? Без дә алар шикелле үк кешеләр бит югыйсә...
Хазбулат карт, үз тавышыннан үзе сискәнеп, тирә-ягына каранып алды. Яңадан торып басты да, калтыранган, көчсез куллары белән тотынып, тимер баскычтан өскә менә башлады. Аның дүрт басмасына күтәрелү белән, башы баз капкачына тиде. Кулы белән капкачны ачып җибәрде, баз авызыннан башын чыгарып, тирә-якка күз салды. Анда, тирә-юньдә, тоташ төтен сөременнән башка берни дә күренми диярлек иде. Ачы, сасы төтен сулыш юлларын кисеп җибәргәндәй итте; карт төчкереп җибәрде, ютәлләп алды. Ул, баскычтан кире төшеп, шәмне сүндерде дә баздан өскә чыкты. Ә анда — төтен, төтен, төтен.
Шул төтен арасыннан авыд рәтләп күренми дә. Хәер, әле моннан өч атна элек кенә төзек, матур йортлары белән сокландырып торган Алан-Юртның инде авыл диярлеге дә катмады: агач йортлар, абзар-куратар янып бетте, кайсы, каракучкыл төтеннәр чыгарып, әле дә янып ята, ә таш йортларның күбесе тәмам җимерек. Аларның җансыз, кара тәрәзә уемнары гына, ни булды бу дөньяга дигәндәй, озак гомер кичергән карт-корының тешсез авызларына охшап, сәер моңсулык, шул ук вакытта ниндидер кырыс киеренкелек, ачы нәфрәт белән тирә-юньгә, үзләре кебек үк җимерелгән, яндырылган өйләргә гаҗәпләнеп, өнсез калып карап торалар. Хәзер андый таш йортлар да көннән-көн кими бара: йә кайдандыр кинәт кенә килеп чыккан боралаклар, ут төчкереп, йә кинәт кенә туплар шартлап аларны җир белән тигезли торалар. Мондый мәхшәр көненә берничәшәр мәртәбә кабатлана. Әйтерсең кемдер график төзегән Дә, башкалар шуны төп-төгәл итеп үтәп торалар.
Ишегалларында ракета һәм туплар шартлавыннан кайсы кая чәчелгән, атылган карават, шкаф, шифоньер, урындыклар, өстәлләр, иксез-чиксез савыт-сабалар, урын-җирләр, бала бишекләре, уенчыклар аунап ята. Әле кайчан гына уд караватларда бәхетле кешеләр йоклый иде, өстәл янында, шаугөр килеп, кешеләр утыра иде...
Урамнарда иясез калган маллар кычкырып йөри, кошкортлар җимерелгән абзар-куралардан үзләренең куна торган җирләрен, кетәкләрен эзли, сөтле җиленнәре җиргә сөйрәлерлек булып шешкән сыерлар мөгрәве җанны телгәли.
Исән калган ул хайваннарның ияләре хәзер, якынлыгы каннарына сеңгән туган Алан-Юртны ташлап, бу тәмугтан йә күрше ил-җирләргә качып китеп барган, кайсылары кайчандыр шатлана-шатлана үз куллары белән матур хыяллар, яхшы тормышка якты өметләр баглап салган шул йортларының хәрабәләре астында калып җан биргән һәм әле хәзер дә шунда яталар, кайсыларының гомерен туп, ракета кыйпылчыклары, пулялар кискән... Теләсә кайда үлгән кеше гәүдәләре, үлгән хайван үләксәләре череп ята һәм вакыт-вакыт искән җил аларның костыргыч исләрен борынга китереп сылый. Ул чакларда сулыш алуы кыенлаша, күңел болгана, күз алдында кортлар белән мыжгыган мәетләр, зур итеп ачылган, әллә кайдан пыяла кебек ялтырап торучы сыер, тана, бозау, сарык күзләре очып йөргәндәй тоела. Аларны күмәр, җирләр кеше дә юк — хәзер монда, җир белән тигезләнгән авылда, карт-корыдан башка җан иясе дә юк. Алай гына да түгел, урамда өч-дүрт кеше бергә очрашып сөйләшә башладымы, шундук төрле яктан туплар яварга, боралаклар ут ачарга тотына. Әйтерсең һәр кешенең нишләгәнен күзәтеп торалар. Хәер, гаҗәп тә түгел, авыл: бөтен яктан танклар һәм гаскәрләр белән камап алынган. Менә шундый чакта кемнәр җыйналышып мәет күмеп йөрсен?!
Ә бит авыл картлары, Алан-Юртны камаган гаскәрләр башлыгы янына барып, авылларын тупка тоттырмавын, җимерттермәвен үтенгәннәр иде! "Безнең авылда бернинди бандитлар да, террорчылар да юк, — диде алар рус генералына. — Зинһар, авылыбызны җимертә күрмәгез!"
Аңлаган да шикелле иде ул генерал авылларында абруйлы саналган бу картларны. Ләкин инде сөйләшеп, тынычланып кайтканнан соң ике сәгать тә үтмәде, Алан-Юрт урамнарында, ишегалларында, йортларда туплар, ракеталар шартлый башлады. Янәсе, монда бандитлар төркеме үтеп кергән. Дөрес сүзме бу, юкмы, бар, исбатлап кара! Бандит дип, үзеңне атып үтерерләр...
Икенче көнне үзләреннән алты гына өй аша хатыны һәм ике малайлары белән җитеш, матур тормышта гомер кичерүче утыз сигез яшьлек улларының йортына боралактан җибәрелгән ракета эләгеп, аны күз ачып йомганчы көлгә әйләндерде. Секунд эчендә дүртесе дә һәлак булды, танырлыклары да калмаган иде мәрхүмнәрнең. Базларына качып өлгерә алмый калганнар. Күрәчәктер инде... Төрле якка сибелгән тән кисәкләрен җыеп, дүртесен дә бакчаларында казыган кабергә иңдерделәр. Кая аларны бу мәхшәрдә зиратка алып бару!.. Бәла берүзе генә килми, дип, дөрес әйтәләр икән: менә шунда, ракета белән актарылган ишегалдында, малайлары Акболатның ракета кыйпылчыгы җәрәхәт ясаган башын күреп, Хазбулат картның илле дүрт ел бергә яшәгән карчыгы Байсари, утырып ял итәргә җыенгандай, сыгылып төште дә, хәзер нишләрбез инде, карт, дигәндәй, күзләрен зур итеп ачып, ияге белән ым каккандай итте һәм җан да бирде.
Шулай итеп, Хазбулат карт бер көндә карчыгын, малаен, киленен һәм тупырдап үсеп килүче ике оныгын югалтты. Бер көндә!
"Нәрсә, җитмешнең теге ягына чыккан карчыгым террорчы идеме? — дип кабатлый Хазбулат карт, бәгырьләрен кисеп, үзәкләрең өзеп шул якыннары, бердәнберләре исенә төшкән саен. — Иә, әйтегез, кешеләр, бандит идеме алар? Әллә ничә еллар буе балалар укытып килгән малаем белән киленебез кеше белән сату итүчеләр идеме? Унике һәм уналты яшьлек оныкларымның берсе бандит, икенчесе террорчы идеме? Иа Хода, сабырлыгыңнан аерма! Нишләмәк кирәк, ил белән, мир белән кайгыга баттык, канга чумдык. Нишләп безнең халыкка шундый авыр сынаулар җибәреп торасың, Ходаем?! Синең каршыңда нинди гөнаһларыбыз бар, Тәңрем?.,*
Авыр, бик авыр ялгыз калган Хазбулат картка. Болай да ябык, озын гәүдәсе тагын да сулыгып, кечерәеп калгандай булды. Ничә көн тамагыннан ризык үтмәде, күңелен ачы, бетмәс-төкәнмәс нәфрәт чолгап алды. Шушындый очсызкырыйсыз, иксез-чиксез нәфрәт Бөек Ватан сугышы вакытында немец илбасарларына карата гына булгандыр, мөгаен, һәрхәлдә, сугыш беткәннән соң күңелендә, йөрәгендә андый авыр йөк йөргәнен моңарчы белмәде. Булмады ул. Дөрес, сугыш беткәнгә әллә никадәр вакыт үтеп тә, тормыш көткәнчә, кайчандыр өметләнгәнчә үк рәтләнеп китә алмады, ләкин аңа карап күңеленең бер генә читендә дә мондый нәфрәтнең уянганы, җанын ашаганы, каядыр әйдәгәне юк иде... Гаҗәеп нәфрәт иде бу: кемнән үч алырга кирәклеге дә мәгълүм түгел. Алай да нәкъ әнә шул билгесез нәфрәт аның күңелен каядыр алгысытып, нәрсәгәдер чакырып йөри. Бер генә минутка да җанны ялгыз калдырмый торган, аны һаман каядыр чакыра, нәрсәдер эшләргә куша торган нәфрәт иде бу... Шул ук вакытта үкенечле дә. Күңелен каядыр чакырган, нәрсәдер эшләргә этәргән шул көчле нәфрәтне басарлык эш кулыннан килмәүне тоюдан көчсезләндерә дә ул аны. Шуңа күрә хәтта вакыты-вакыты белән бу якты дөньяда яшисе дә килми башлады.
Хәер, чөкердәшеп, кара-каршы утырып чәй эчәрлек карчыгың, барган чакларында, әйдә, әти, әйдә түргә уз, дип каршы алырдай малаең белән киленең, бабай, бабай, дип, көн саен килеп яныңда бөтерелеп йөргән багалмадай ике оныксыз калсаң, ничек яшисең килсен ди бу якты дөньяда?! Өстәвенә торыр йортың да җимерелгән булса тагын... Ничәмә-ничә дистә еллар шатлыгың да, кайгың да кешеләре белән уртак булган авылың җир белән тигезләнгән булса...
Хазбулат карт урамга таба атлады. Ишегалдыннан такканда, берничә мәртәбә җимерелгән өенең кирпечләренә сөртенепсөртенеп атды. Кайчандыр Курск дугасында имгәнеп-яратанып катган сул аягы таккан аяк кебек өстерәлеп йөри аның.
Шулчак һавада боралак тавышы ишетелде һәм кайдандыр, кече урман артыннан кинәт кенә килеп чыккан тәмуг машинасы югары очка таба ут төчкереп җибәрде, аның артыннан чыккан ике ялкын сүнәргә дә өлгермәде, шундук җирдә шартлау тавышлары яңгырады, күккә ут көлтәләре чәчрәде. Карт әле генә шартлау тавышлары килгән шул якка карады да үзалдына: "Гойтемир йортына эләкте бугай, — дип куйды. — Димәк, сиксәнен тутырып килүче Гойтемир абый да йорт-җирсез калды. Ярый ла үзе баз-фәләнгә качып өлгергән булса. Моннан өч кенә көн элек ул да карчыгын җирләде, мескен. Күршеләренә ниндидер йомыш белән кергән Замирасы, туп кыйпылчыгы эләгеп, газапланып җан бирде мәрхүмә. Ә ике малае печән алып кайтып килгәндә, машиналарын ракета көлгә әйләндерде, Уңган-булган, тәүфыйклы ир-атлар иде... Янәсе, машиналарында печән түгел, ә бандитлар булган... Хәзер һәр тере кеше, һәр хәрәкәтләнүче нәрсә рус гаскәрләре күзенә йә бандит, йә алар утырган транспорт булып күренә. Күрделәрме, шундук боралак чакырталар йә туптан аталар. Үлем-җитем булмаган, ишеген кайгы какмаган өй калмады бугай инде авылда..."
Ачуыннан йодрыкларын йомган Хазбулат эченнән шулай мыгырдана-мыгырдана янып күмергә әйләнгән капкасы төбендә басып торганда, ишегалларыннан килеп чыккан уң як күршеләре, кордашы Пайзулла күренде. Ул да аны күрде бугай, аңа таба килә башлады.
— Сәлам, Хазбулат! — диде ул, аңа якынлашып. — Нәрсә, базыңнан якты дөнья күрергә чыктыңмы?
— Әйтмә инде, күрше... Анда яту да туйдырды, дөньясы да якты түгел... Күр син бу галәмәтне! Хәзер Гойтемир йортына эләкте бугай...
— Мин дә шулай чамаладым . Шул тирәгә боралактан ракета төчкерделәр, кадалып төшкерләре...
— Иә, күрше, нишләргә инде? Ничек яшәргә? Иорт-җир көлгә әйләнде, карчык юк, малай белән килен юк, зур өметләр баглаган оныкларым да юк. Ник яшәргә хәзер? Кем өчен яшәргә?
— Үземд ә көненә кырык тапкыр бирәм бу сорауларны, Хазбулат, — диде Пайзулла карт һәм нигәдер кырык өченчедә югалткан уң кулының буш җиңен капшап куйды. — Төннәр буе уйланам... Йөрәк сызлый, күкрәкне нәфрәт уты ашый. Синең белән без шушы мәхшәр өчен сугыштыкмы? Хәзер бандитларга әверелдекме?!
— Безнең ил-җиребездә ниндидер бандит, террорчылар булуына ышанмыйм мин. Кайдан килсен алар безгә?
— Кистереп, бар дип тә, юк дип тә әйтә атмыйм. Бәлки, кайдадыр бардыр да атар. Кем белә, кеше урлауны кәсеп итүче имансызлар да бардыр, ахрысы. Юкны сөйләмәсләр. Менә гнуларны тотып төрмәгә ябарга кирәк. Берничә дистә кеше аркасында бөтен илне бандитлар оясы дип әйтү дөрес түгел бит инде! Теләсә кайда каңгырып йөрүче анатар, бататар, сабыйларның ни гаепләре бар? Нинди бандит булсын ди атар?!
— Бу мәхшәр кемгәдер файдалы бугай. Шуңа уйлап чыгарылган бу сугыш, — диде Хазбулат карт һәм, ямьсез уйларыннан арынырга теләгәндәй, уң кулы белән битен сыпырып куйды. Аннары тамырлары бүртеп торган ябык кулы белән авыл эченә таба ишарә ясады. — Кара син бу авылга!.. Нинди төзек, нинди матур авылны нишләттеләр!.. Таш та күмер, күмер дә көл... — Ул шытырдатып тешләрен кысты, аның вакыт төссезләгән күзләреннән ниндидер усал очкыннар чәчелгәндәй булды. Күршесенә күрсәтмичә, читкә борылып, яшьләрен сөртеп алды. — Иә, нишлибез, күрше? Туптан аткан саен шулай базда яшеренеп ятарбызмы?..
— Анда да күп ятып булмас. Безгә дә чират җитәргә мөмкин. Урысларга һәр җирдә бандит яшеренгән кебек тоела. Алар, берәр җиргә аяк басканчы, "зачистка" вакытында башта граната ташлыйлар, ди. Ә ул шушы арада булыр дип уйлыйм. Гел читтән генә атып ятмаслар...
— Их, бераз яшьрәк чагым булса!.. — дип, бөтен барлы - гы белән уфтанып куйды Хазбулат карт, яшьтәше сүзләреннән соң бераз эндәшми торгач. — Шушы тамаша гаделсезлекне, ялганны, алдауны күрә торып базда качып ятар идемме?!
— Әллә коралга тотыныр идеңме? — дип, кинәт Пайзулла, күршесен беренче мәртәбә күргәндәй, аңа текәлде. — Күптән атып үтерерләр иде үзеңне. Минем малайлар шикелле юкка чыгар идең...
— Карале, Пайзулла, алар Масхадов гвардиясендә икән дигән сүзләр ишетелде. Дөрес булдымы ул?
— Дөрес, әлбәттә. Шундый вакытта өйдә утырып кала алмыйбыз, диделәр бит. Бер дә җибәрәсем килмәгән иде дә... Менә биш ай инде бернинди хәбәрләре дә юк. Әллә исән шул ике малаем, әллә юк. Үлгәннәрдер, мөгаен, күп кырдылар бит безнекеләрне... һаман, йә йөз, йә йөз илле бандит үтерелде, дип торалар ич...
— Бер туп атканнары саен, кырык-илле бандит үтерелде, дип шапырыналар инде, — диде Хазбулат карт, тешсез авызы белән елмаеп. — Ышанма, җүләр сатулары! Әйтерсең алар атканда, безнекеләр авыз ачып карап торалар! Алдыйлар. Үлгән "бандитларны", ай-һай, бик тиз саныйлар, ә үзләренекен берничә көн буе "ачыклыйлар"!.. Дөресен әйтәселәре килми. Бары шул гына...
— Бардыр инде, — дип көрсенеп куйды Пайзулла карт. — Ялганлау дигәндә, аларны куш инде. Россиядә гомер-гомергә халыктан дөреслекне яшереп килделәр... Алла каһәрләгән ил булды ул,._.
— Карале, күрше, синең ау мылтыгың бар бугай?! — дип, Хазбулат кинәт сүзне икенчегә борды һәм үзенең төссезләнеп калган яшел күзләрендә өмет уты кабынды. Ул ышаныч белән Пайзуллага төбәлде, — Биреп тор миңа шул мылтыгыңны!
— Нишләмәкче буласың аның белән? — дип сорады Пайзулла карт, аңа шикле караш ташлап. — Башыңны югалтмакчы буласыңмы?
— Күп сөйләшәсең, күрше. Әйт, бирәсеңме, юкмы?
— Юк, бирмим, Хазбулат. Юк иттем мин аны, "зачистка" вакытында тапсалар, бандит дип, шундук атып үтерерләр ич мине...
— Куркак җан! — дип, ачуыннан төкереп куйды Хазбулат карт. — Шушындый вакытта булган коралны кем ташлый инде?!
— Безнең кулга корал алыр вакытлар үтте инде, күрше. Бер аягыбыз монда, берсе кабердә дияргә була...
— Нишләп үтсен?! — Хазбулат карт бөрешеп беткән тар күкрәген киереп җибәргәндәй итеп калкынып куйды. — Үлеләр дә шушындый җинаятьне күрә торып коралга ябышыр иде. Нәрсәдер эшләргә кирәк бит, Пайзулла. Урыс генератлары эткә дә санамый ич безне! Бөл ай яптәп булмый. Булмый! Әби-бабатарыбыз, карчыгым, улым, киленем, оныкларым рухы кичермәс, халкым кичерә атмас... Киләчәк буыннарыбыз гафу итмәс, күрше... Йөрәк тибүдән туктаганчы нәрсәдер эшләргә, үч алырга кирәк, һәлак булсам да, кулыма корал тотып үләргә кирәк дигән нәтиҗәгә килдем мин, Пайзулла. Сугыш кырында үлсәм генә, тынычлык табармын шикелле...
— Килешәм, анысы шулай шул аен, — диде Пайзулла һәм пеләшләнгән башын кулы белән сыпырып алды. — Ләкин бездән нинди сугышчы инде хәзер?! Бар иде вакытлар, нимесләрнең маңгаена гына чәпи идем. Снайпер идем мин...
— Хәзер дә соң түгел... — диде Хазбулат карт, кинәт ка - бат туплар ярыла бантлаган югары очка ишарә ясап. — Әнә күрәсеңме? Ә син кулыңдагы коралыңны да ташлагансың...
— Бәйләндең шул мылтыкка! — диде Пайзулла, ачуы килеп. — Алай бик кирәк икән, урыслардан автомат сатып ал!
— Кемнән?! — дип гаҗәпләнде Хазбулат карт. — Сатырлар дисеңме?! 
— Акчаң бар икән, алардан хәтта танк сатып алырга була, диләр...
— Анысы бераз бар барын... Олы оныгым Алауддин быел институтка керсә, машина алып бирермен дигән идем. Ул акча нәрсәгә миңа хәзер?
— Ярар, ашыкма, мин белешермен. Бер взвод безнең бакча башында гына урнашкан...
...Шушы сөйләшүдән соң ике көн узгач, Пайзулла карт күршесе Хазбулат кулына ялтырап торган автомат китереп тоттырды. Шактый патронлы "мөгез"ләре белән.
Шуннан соң тагын бер көннән, "зачистка" үткәрү өчен, авылга ОМОНчылар һөҗүм башлады. Аларны хәрабәләр астыннан күтәрелгәннәр көчле ут белән каршы алдылар. Алар арасында үзләренең җимерелгән йорт-җирләренең нигезен, авылны тупка, ракетага тотканда төшеп кача торган базларын, әби-бабатарының рухын, үлгән бататарының, оныкларының, туганнарының хәтерен саклар өчен соңгы патроннарына тикле сугышырга сүз куешкан Хазбулат белән Пайзулла картлар да бар иде...
Рус сәясәтчеләре һәм генераллары тырышлыгы белән илҗирләре өчен соңгы тамчы каннарын да кызганмыйча сугышыр дәрәҗәгә җиткерелгән, ала рга булган нәфрәтләре күкрәкләренә сыя алмаган бу картлар бөтенләй "бандит" булып өлгергәннәр иде инде...
Үтә гомерләр...
Үтә гомер дигәнең! Су шикелле ага. Әле кайчан гына шушы туган авылы болыннарында, табан асларын ялтырата-ялтырата, яланаяк аллы-гөлле чәчәкләр җыеп, атар дан уттай янып торган такыялар үреп, кулына чыбык тотып инеш буеннан тыңлаусыз каз-үрдәкләр куып йөри иде. Тыңлаусыз коңгырт чәчләре һаман күзләренә төшеп аптыраткан ул кызчык батачакның матур хатирәсе булып күңелендә һәм кайбер фотоларда, хәтерендә генә катды шул инде, Мәңге кире кайтмаслык булып. Тора-бара бала чагының, яшүсмер вакытының матурматур мизгелләре дә тоныклана бара инде. Бернишләр хәл юк — кеше үзе дә, хәтере дә мәңгелек түгел. Хәер, тоныкланыр, юылыр да — университет тәмамлап, кайчандыр ун ел буе үзе укып йөргән мәктәпләренә укытучы булып кайтуына да егерме җиде ел үтте түгелме соң?! Әйе шул, беренче мәртәбә каушыйкаушый класска керүенә дә шулкадәр вакыт узды... 
"Без картаймый, кем картайсын соң..." — дип көрсенеп куйды Миңсылу, кулындагы альбомнан үзенә карап торган олы һәм кече кызларының бергә төшкән фотоларын кулы белән сыйпап! Инде Нәзирәгә дә егерме сигез! Үзе ике бала үстерә. Алай гынамы?! Аның янына утырып төшкән шушы өч яшьлек Фәридә булып ул да университет бетерсен инде, ә! Аңа да егерме өч тулды бит инде быел! И-и Ходаем, ничек тиз үтә бу гомер дигәнең!.."
Бүген Миңсылу уенда кинәт кенә үткәннәренә кайтып, хәтерендә казынырга мәҗбүр иткән сәбәп тә Казанда яшәүче менә птупты кызы Фәридә белән бәйле иде. Әле бер көн генә телефоннан шылтыратып: "Әни, минем соравым буенча синең илле яшьлегеңә багышлап радиодан җыр тапшырачаклар" — дип, аның кайчан булачагын әйтте. Бүген ире Сабирҗан белән шул котлауны тыңладылар. Бик җылы сүзләр җиткерде аңа радио дулкыннары, Фәридә белән аның ире — йа Хода, кайчандыр апасы янына утырып фотога төшкән шушы Фәридә дә кияүгә чыксын инде! — шигырьгә тикле язганнар иде.
Әлбәттә, птундый җылы котлауны, һәрчак үзе бик яратып тыңлый торган "Гомер уза" җырын кабат ишетү үзе бер куаныч булды. Кеше арасында да йөз аклыгы бит әле ул! Шул тапшырудан соң, тыңладыңмы, Казандагы кызың белән киявең җыр җырлаттылар, дип, ничә кеше телефоннан шылтыратты, ничә кеше урамда очратып әйтте. Инде мондый нәрсә бигүк яңатык булмаса да, барыбер күңелдә ниндидер горурлык хисе уятты. Тик шул ук вакытта Миңсылу күңелендә моңсу халәт тә тудырды ул. Дөресрәге, аңа туган көнен хәтерләтеп, ничектер артына, үткән гомеренә әйләнеп карарга мәҗбүр итте. Әлбәттә, бу үзенең туган көнен оныткан иде дигән сүз түгел, һәр елны тыйнак кына үткәреп киләләр берберсенең туган көннәрен. Тик алай бик зурлап түгел — авылда авылдагыча инде: гадәттә анда юбилей-фәлән дип әллә ни чәчрәп купмыйлар. Миңсылу да әле моңарчы гадәти туган көн дип кенә йөри иде. Баксаң, гадәти генә түгел икән ләбаса: ярты гасырлык юбилей! Фәридәнең шылтыратуы да, радио аша котлавы да быелгы туган көненең тормышында гадәти түгел, ә вакыйга икәнен басым ясап хәтерләткәндәй булды...
Аллага шөкер, үткән тормышына әйләнеп караса да, аны кеше арасында кызарырга мәҗбүр итәрлек бер генә начар эше дә юк. Бәхетенә, ире Сабирҗан да бик сабыр холыклы, эшчән, тормыш арбасын төпкә җигелеп тарта торган ышанычлы ир-ат булып чыкты. Ул да укыта. Гел тату яшәделәр һәм яшиләр. Җор кеше, гармунчы. Тормышлары җитешле, сыерлары да бар, тагын сарыклары, бозаулары дигәндәй. Чөнки авылда хайван асрамыйча булмый. Бу, әлбәттә — моны авыл кешеләре яхшы белә — кешедән тырышлык сорый торган нәрсә: карарга да кирәк аларны, кышлык печән дә әзерләргә. Аннан соң үзеңнән артканын — сөтен, каймагын, маен, сугымга дип симерткән бозау, тана итләрен сатарга да кирәк. Тормыш бу: өйдә кул кушырып кына ятсаң, берәү дә китереп бирми. Дөрес, бу яктан Миңсылу үзе бик уңган, авылдашлары әйтмешли, ут уйната торган хатын. Әле хәзер дә ял көннәрендә, сөтле шешәләр, әремчек, каймак, майлар салынган сумкаларын күтәреп, ачы таң белән Казанга барып кайтуны бер дә зур эшкә санамый. Сабирҗаны бу яктан йомшаграк: эшнең иң авырын да берсүзсез башкарыр, эшләп, җиренә җиткереп чыгар, тик аны Казанга әйбер сатарга, әйбер сатып алырга гына җибәрмә!
Әйе, тормышлары авылдашларыннан ким түгел, җиңел машиналарын да авылда беренчеләрдән булып алганнар иде.
Фәридәнең котлавы, бер яктан, кеше арасында горурлык хисе тудырса, икенче яктан, йөрәген дә сызлатып җибәрде, аны күңелсез уйлар дәрьясына салды. Үкенечле дә, бер үк вакытта сагышлы да, моңсу да иде ул уйлар дәрьясы. Бигрәк тә нишләптер нәкъ менә хәзер, аңа нәкъ илле тулып килгәндә шулай тоелды. Шулай тоелды һәм әнә шул үкенеч, сагыш, моңсулык күңелендә бер йомгак булып оешты да кан тамырлары аша йөрәгенә килеп укмашты. Йөрәген кысып, авырттырып, тик шунда бер урында тора. Бетмәс яра булып тора...
Бер караганда, яра дип әйтерлеге дә юк шикелле инде аның. Яра дисәң дә яңа түгел. Тик менә ник хәзер генә өянәк булып кузгалды соң ул? Әллә хәзер генә түгелме? Әллә Фәридәләре Казанда укыганда ук башландымы ул?! Шулай бугай бит, нәкъ шулай... Әйткәч тә, менә хәзер җанына тынгылык бирмичә сызлануы беренче генә түгел бит. Шактый элек башланды Миңсылуның ярасы...
Эш шунда: Фәридәләре кечкенәдән үк ире Сабирҗанның әнисендә үсте. Әйе, әйе, аның өчен иң беренче әнисе — әбисе булды: ул шунда торды, шунда яшәп укыды. Казанга да шуннан китте. Миңсылу кечкенә чакта баласын караган, үзенә булышкан өчен каенанасына бик рәхмәтле булды, бераз үсә төшкәч исә, киресенчә, аерым йортта яшәгән әбисе, иптәш булыр, ичмаса, дип, аны гел үзендә яшәтәсе килде. Дөресен генә әйткәндә, кыз да әбисенә тәмам ияләшкән иде, шуңа күрә каенанасының бу теләге беркемдә дә каршылык тудырмады. Башка җирдә түгел бит — бер авылда яшиләр ләбаса: бер-берсенә килеп-лситеп, хәл белешеп йөриләр. Фәридә әтиәнисен мәктәптә күрә, кайчак өйләренә дә кереп чыккалый. Әйе, ул үз өйләренә әллә нигә бер генә, анда да кереп кенә чыккалый иде. Аннары әбисе янына ашыга. Хәер, әбисенә беркайчан да әби дип эндәшмәде, аның өчен карчык гел әни булды. Үз әнисен дә әни дип йөртте ул. Бу беркемне дә борчымады, моңа барысы да күнекте. Шуңа күрә шулай булырга тиеш дип кабул иттеләр.
Фәридә, урта мәктәпне тәмамлап, Казан дәүләт педагогика институтына укырга керде. Авыллары шәһәргә якын гына булу сәбәпле, атна саен кайтып-килеп йөрде. Кайта, әти-әнисе белән күрешә дә, чишенеп тә тормыйча, әбисе янына ашыга. Миңсылуның йөрәк әрнүе дә нәкъ менә птупты вакытларда башланды бугай. Әйе, нәкъ шундый атналарның берсендә сизде бугай ул йөрәк ярасының беренче сулкылдавын. Чыны да шулай бит: син тапкан балаң — атналар, айлар буе сагынып көткән балаң! — туган йортына, үз әнисе янына түгел, ә әбисе янына кайтсын әле! Шартлап үләрсең моңа, шартлап! Хәзер инде кешеләрдән дә уңайсыз бит хәтта, кайсы булса да урамда очрап: "Кызың кайткан икән, әбисенә су китергәндә чишмә юлында күрдем", — дигәндә, кайчак Миңсылуның башы әйләнеп китә. Әле кайтканын белмәсә дә, әйе, кайтты шул, дигән була инде. Ә үзе эченнән, үпкә катыпт: "Кайттым мин, әни, дип күрешеп тә чыкмавын кара син аның!.." — дип куя.
Әйе, хәзер кияве белән Фәридә еш кына туп-туры әбиләренә кайта, әти-әниләренә хәл белешергә аннан соң гына барып киләләр. Күңел рәнҗерлек хәл инде, әлбәттә. Ләкин, икенче яктан, әбисе кече яшьтән үк аны — Миңсылуны атыштырды бит...
Миңсылу кулындагы альбомын япты да, үзенең күңеле йомшарып китүенә уңайсызланып, кулы белән ирексездән күзләренә бәреп чыккан яшь бөртеген сөртеп алды, һәм, ярый, әллә кайда түгел бит әле, атна саен диярлек кайтып, күзгә күренеп торалар, дип, үз-үзен тынычландырып куйды.
Интек ачылып, аннан ире Сабирҗан килеп керде. Ул хатынының тезләрендә яткан альбомны күрде дә:
— Нәрсә, әнисе, иллегә җиткәч, күңел үткәннәргә тарты - ламы әллә? — дип елмайды.
— Балалар искә төште дә кечкенә чактагы фотоларын караштырдым әле, — диде Миңсылу. — Үтә гомер, әле кайчан гына үчтеки-үчтеки иттерә идек үзләрен,.. Хәтта ышанасы да килми кайчак...
— Гомер су шикелле ага бит, әнисе... — Сабирҗан, аның янына килеп, кулын хатынының иңенә салды. — Кырыктан соң ага башлый бугай ул. Миңа шулайрак тоелды... Алай да кайгырма, әнисе, заяга узмады ич безнең гомер! Ике кызыбызны да кеше иттек. Башкалардан ким-хур булып үсмәделәр, Аллага шөкер...
— Әйе, шулай анысы... Шул ук вакытта кечесе безнеке булып та үсмәде, — диде Миңсылу һәм кинәт кенә барлыкка килгән ачу белән Сабирҗанның кулын иңеннән бәреп төшерде. Аның күзләрендә тагын яшьләр күренде. — Әниең кызы ул хәзер, безнеке түгел!.. 
— Туктале, тукта, әнисе, сиңа ни булды бүген! — дип гаҗәпләнде ире. — Нигә шундый күңелсез уйларга чумдың әле син?! Безнеке булмый, күршеләрнеке түгел ич инде ул!
— Күршеләрнеке димәдем ич мин, әниеңнеке, дидем. Әниең хәзер аның әнисе. Аңлыйсыңмы син шуны, әллә аңламыйсыңмы?
— Туктале, әнисе, нишләвең бу?! Нинди чебен тешләде сине?! Ни булды? Кыз ике йортта үскән икән, моның нәрсәсе начар? Нишләп бу турыда бүген искә төшердең әле?
— Төште инде менә шулай, — диде Миңсылу, күз яшьләрен сөртеп. — Авыр булса да, баланы үзең үстер икән... Тешеңне кысып булса да...
— И -и әнисе, карап торам да, әллә нәрсәләр уйлап утырасың икән син монда! Ташла юк-бар фәлсәфәләреңне, ташла! Без, баланы үстерергә булышкан өчен, әнигә рәхмәт әйтергә тиеш! Ә син әллә ниткән йөгәнсез уйлар ташкынына бирелгәнсең... Ташла күңелсез уйларыңны, бу нәрсә белән башыңны катырма! Бала безнеке түгел, имеш! — Сабирҗан кулы белән Миңсылуының чәчләреннән сыйпап куйды. — Йомшарма, юбилеең хәстәрен күрә тор! Шау-гөр килеп балатар кайтып төшәр... Шау-гөр килеп бергә-бергә бәйрәм итәрбез...
— Беләсеңме, әтисе, әллә, олыгая башлагач, акыл да җиңеләя бара инде? Нишләптер Фәридәнең туп-туры үзебезгә, туган йортына кайтып кермәве турындагы уйларга тарыдым бүген. Кешеләрнең балалары: "Әти! Әни!" — дип, үз өйләренә кайтып керә. Ә безнеке... Кеше арасында, кияү алдында уңайсыз...
— Бер дә уңайсызланырлык нәрсә юк монда, мәсьәләне катлауландырырга тырышма! Балаларның монысы күбрәк әбиләрендә үсте... Әбиләренә иптәш тә булды, үсә төшкәч, аңа булышчы да булды. Моның нәрсәсе аңлашылмый? Киресенчә, игелекле булып, әбиләренә булышып яшәве өчен горурланырга кирәк, ә син әллә нәрсәләр уйлап, күз яше түгеп утырасың...
— Туктале, сыерны саварга вакыт бугай, — диде Миңсылу, урыныннан торып. Аннары, гаепле кеше сыман, теләртеләмәс кенә елмайган булды. — Картаям, ахрысы... Әллә ниләр искә төште бүген... — Ул ишеккә таба атлады һәм инде ишек тоткасына ябышкач, үзалдына әйтеп куйды: — Алай да балаларны тапкан әнисе карарга тиеш икән... Шулай гына алар бөтен барлыгы белән үзеңнеке була икән...
Миңсылу ишекне ачып тышка атлады. Бераздан өйалдында чиләк чылтыраган тавыш ишетелде.
Үтә гомер... Тормыш итә-итә, гадәти эшләр эшли-эшли үтә... Үкенечләре белән үтә... 
Тормыш дигәннәре...
Әй, кызык та инде бу тормыш дигәннәре. Катлаулы да диләр аны, сикәлтәле дә диләр. Дөрестер, мөгаен. Бернинди кайгы-хәсрәтсез бала чагыңда гына белмисең икән аны. Әле кулыңа өлгергәнлек (тапканнар да инде сүзен, нәрсәгә өлгергән — Һич аңлашылмый!) аттестаты алгач та, син ике аягың белән тормыш сукмагына бастың дигән сүз түгел икән әле ул. Аннан соң вузда укып йөргән вакытлар да тормыш дигән нәрсәнең үзе түгел икән, чөнки анда да балачак ваемсызлыгы, тирә-юньгә ниндидер зәңгәр күзлек аша карау дәвам итә. Тормыш дип чын мәгънәсе белән аталганы соңыннан гына башлана икән аның.
Гөлнара белән дә нәкъ шулай булды. Университетны тәмамлауга, башына шушы күңелле вакыйганың бөтен ләззәттәмен, шатлыгын оныттырып, эшкә урнашу кайгысы (хәзер аны, матуррак яңгырый диптер, проблема дип атыйлар) төште. Элек бу мәсьәләдә эш җиңелрәк булган: вуз кичәге студентларын эшкә үзе урнаштырган. Ә хәзер, илнең кыйбласы үзгәргәч, бу эш үз агымына куелды: укып бетердеңме, эшен дә үзең тап!
Ярый әле Гөлнараның әнисе, әтисеннән аермалы буларак, бик тә чая, бик тә үткен хатын: анда чапты, тегендә йөгерде, әллә кемнәр белән очрашып сөйләште һәм кызын бер завод идарәсенә урнаштыра алды.
Гәрчә педагогика университетын тәмамласа да, Гөлнараның укытучылык эшеннән күңеле кайтты. Чөнки күреп тора: укытучы булып эшләүче әти-әнисе дә кечкенә генә хезмәт хакларын вакытында ала алмый. Тормыш итәбез дип азапланалар инде шунда...
Гөлнара өчен тормыш дигәнең әнә шул эшкә урнашу мәшәкатьләреннән башланды, Казан урамнары буйлап эш эзләп үзе дә аз чапмады.
Әле ярый бу яктан бәхете бар икән, ул эшкә урнашкан бүлектәге хезмәттәшләре яхшы кешеләр булып чыкты, һәрвакыт булышып торалар. Бигрәк тә эшли генә башлаган чорында ярдәмнәре зур булды.
Дөрес, башта гел ир-атлар арасына килеп эләгүенә бик борчылган иде. Җитмәсә бүлекләрендәге дүрт кешенең икесе шактый олы яшьтәгеләр. Әле генә шау-шулы студент тормышыннан аерылган, һәр хәрәкәтеннән яшьлек рухы бөркелеп торган кызның моны күреп тәмам күңеле төште. Бу "картлар" белән ни турында сөйләшәсең дә нинди сер уртаклашасың? Бәхетенә, аның тормыш сукмагына әле яңа гына аяк баскан кеше икәнлеген нәкъ менә шул "картлар" аңлады, башта чит-ят булып тоелган эшенә нәкъ шулар булышлыгы мәхәббәт уятырга ярдәм итте. Ә калган икесе әле өйләнмәгән егетләр иде. Монысы табигый хәлдер инде, атар Гөлнарага хатын-кыз итеп карыйлар бугай: кешелсара күрмәгәндә кулларын озайтырга, җаен туры китереп, кочаклап алырга да күп сорамыйлар. Хәтта берсе шулай беркөнне, башкатар юк чакта, аның янына килде дә, сүз бик гадәти нәрсә турында баргандай:
— Беләсеңме нәрсә, Гөлнара, әгәр дә мәгәр бер кочаклатсаң, мин сиңа гел булышып торыр идем... — диде.
— Ничек инде ул "кочаклатсаң"?! — дип гаҗәпләнде кыз. — Моны ничегрәк аңларга кирәк?
— Иә, аңламаган булып кыланма инде син! — диде моңа каршы егет, йөзенә елмаю чыгарып. — Син өченче класс укучысы түгел бит. Яхшы аңлыйсың... Аңларга тиеш...
— Аңламыйм да, аңларга да теләмим, — диде Гөлнара, аңа усал караш ташлап. — Башка беркайчан да мондый сүзләр кузгатма!
— Нәрсә чәпчегән буласың, Гөлнара? Әллә кочаклаган - нары юк димәкчеме?! Хәзер инде унөч-ундүрт яшьлек кызлар да... Ә син фәрештә булып кыланасың...
— Син мондый тәкъдимең белән әнә шундыйлар янына бар инде, — диде Гөлнара, ачуын көчкә тыеп. — Фәрештәме мин, юкмы, анда синең эшең юк!
— Әллә ачуландың? Мин бит болай гына... Булышыйм дип кенә...
— Кирәкми миңа андый булышу!
Егет шушы кыска гына сөйләшү вакытында бу кызның җилбәзәк түгеллеген аңлап атды, башка моңа охшашлы сүзләр катмады. Кем белә, бәлки, ул Гөлнараның күңел кылларын тартып, сынап карамакчы гына булгандыр. Нишлисең, ирегетләргә хас нәрсә бу. Кыз бала, бераз түгәрәкләнеп килә башлагач ук, үзендә каршы җенес затларының кызыксынулы карашларын һәрдаим тоеп яши.
Ир-ат затының шундый карашларын тою кызык та ул, бер караганда. Ала рның кайсы сиңа ниндидер бер кызыксыну, кайсы ниндидер соклану белән карый, күз ата, ә кайберсе гүя сине чишендереп карый сыман. Соңгысыннан — карашларыннан ук сизелә бит ул! — ничектер тәннәрең чымырдап китә, оялып, башыңны түбән иясең, гүя үзеңә текәлгән шул ират алдында яп-ялангач килеш басып торасың... Егетең белән урамнан үтеп барганда, картлыга килүче ир-ат заты әнә шундый ямьсез, оятсыз караш ташлап узып китсә, аның атдында үзеңне икеләтә уңайсыз сизәсең. Шулай беркөнне егете белән театрга барулары иде, каршыларына килүче бер чибәр генә егет Гөлнарага текәлеп-текәлеп карап узгач, Риф ирексездән:
— Әллә белгән кешеңме?! — дип гаҗәпләнде. — Шун - дый итеп карап узды, үтәли тишә дип торам. 
— Син нәрсә?! Шулай текәлеп карап үтүчеләрнең бары - сы да танышым булса... — Гөлнара ап-ак тешләрен күрсәтеп көлеп куйды. — Ир-ат халкының гадәте инде ул хатынкызга ашарлык булып карау... Каннарыгызда бугай бу нәрсә. Ә син үзең дә шундый түгелмени?
— Миңа синнән бүтән берәү дә кирәкми. Нәкъ җырдагыча:
Башкаларга куз дә салмыйм,
Сине күргәннән бирле...
— Белмим, белмим... Шулаймы икән?..
— Әллә шикләнәсең инде, Гөлнара?! — дип, Риф бара торган җиреннән туктап ук калды. — Ничә ел йөреп тә... Мин моны бөтенләй аңлый алмыйм... Болай булгач, без ничек бергә яшәрбез соң? Бер-беребезгә ышану булмаса... Ә?
— И-и җүлөрем, бигрәк инде син... уйнап кына әйтәм ич мин. Синең белән шаярырга да ярамый тагын...
— Шулай булса гына... — дип тынычланып калды Риф. — Алай да икенче болай шаярырга ярамый, Гөлнара.
Әйе, Риф белән алар өч елга якын йөриләр инде. Университетта укыганда бер районга дус кызларына кунакка кайткач, кичен клубта танышканнар иде. Аннан соң егете авылларыннан Казанга килеп урнашты. Хәзер көн сан диярлек күрешеп торалар. Риф аз сүзле, акыллы, тыйнак егет. Гөлнара ярата аны. Дөресрәге — үзара яратышалар. Шушы киләсе бер-ике елда язмышларын бергә бәйләмәкче булалар. Инде бу турыда әти-әниләре дә белә. Башка егетләр Гөлнараның ике ятып бер төшенә Дә керми.
Туктате, шулай кистереп үк әйтергә кирәк микән? Төш дигәннән бигрәк тә. Хезмәттәшләренең берсен төшләрендә күргәли түгелме соң ул?! Кайсысын диген бит әле! Тормыш дигәнең кызык кына түгел, аңлап-төшенеп булмый торган нәрсә дә икән ләбаса! Аңлап түгел, хәтта кайчак аңлатып та булмый торган гаҗәеп нәрсә. Аның гаҗәеплеген сизми дә катасың икән...
Чыннан да, гаҗәп бит: Гөлнара бер дә бер көнне, үзе дә сизмәстән, теге ике "карт"ның берсе күңеленә көннән-көн якынрак була баруын тоя башлады. Хәер, авыз тутырып, якынрак дип әйтеп тә булмый моны. Бәлки, гади генә итеп, ошыйрак төшә дияргәдер. Әнә шулай дөресрәк булыр. Дөньяда шулай бит инде ул: бергә аралашып-эшләп йөргән кешеләрнең кайсы күңелгә бик хуш килә, кайсы алай ук якын түгел. Бу очракта да шулай. Олырак яшьтәге ике хезмәттәшенең берсе — рус милләтеннән булган Андрей абыйсы — нигәдер аңа башкаларына караганда күбрәк ошый төшә. Ни өчен алай? Ул бу сорауга үзе дә төгәл генә итеп җавап бирә алмас иде. Нишләтәсең — ошый, вәссәлам. Юк, юк, нинди мәхәббәт булсын?! Әлбәттә, мәхәббәт түгел! Инде Гөлнара яшендәге оныклары булган кешегә карата нинди мәхәббәт хисләре тусын ди?! Җитмәсә сөйкемле, яратып йөргән егете булган кыз ягыннан... Бәлки, Гөлнара аны үзенчәлекле мөлаемлыгы, сабырлыгы, йөреш-килбәтләре белән үзенең әтисенә охшаганга күрә генә башкаларга караганда үз итәдер?
Баксаң, Андрей абыйсы аңа карата, "картларының икенчесе — Рафис абыйсыннан аермалы буларак, бөтенләй битараф, хәтта аңа игътибар итмәүче кеше, бераз кырысрак та бугай әле. Аны Рафис абыйсының капма-каршысы дияргә була. Ә Рафис абыйсы Гөлнараны беренче эш көненнән үк үз канаты астына алды: һәрвакыт ярдәмен күрсәтте, авыррак вакытларда җылы сүзе белән күңелен күтәрергә, төшенкелеккә бирелмәскә булышты. Бер караганда, аның турында нәкъ үз әтиседәй кайгыртып килде ул. һәм хәзер дә шулай. Берәрсе Гөлнарага эш турында тел-теш тидерергә маташса, аны гел яклап, җщңяңгырдан саклап килә.
— Беркем дә профессор булып тумый, кайчак үзебезне яшьләр урынына куеп карарга кирәк. Әле беренче адымнарын гына атлаганда атар ярдәмгә, җылы сүзгә мохтаҗ, — ди ул андыйларга. — Кешенең рухын сындыру өчен күп акыл кирәкми...
Баксаң, Гөлнара менә шушы Рафис абыйсын якынрак күрергә, яратырга, ихтирам итәргә, күбрәк аңа рәхмәтле булырга тиеш иде кебек. Шулаен шулай да, тик берни дә эшли алмый — аңа нигәдер Андрей абыйсы якынрак. Дөрес, ул эчкерсез һәм өзлексез ярдәме өчен Рафис абыйсына йөз кат, мең кат рәхмәтле. Бары шул гына. Ә менә икенчесе... Андрей абыйсы... ул бөтенләй икенче. Ошый ул аңа. А 11ың сөйләшүе, гомумән, тавышы да бөтенләй бантка шикелле. Йомшак, ягымлы. Аның елмаюына хәтле күңеленә якын, үзгә сыман. Үзенә бертөрле мөлаемлык, үзенә бертөрле җылылык бөркелә сыман аңардан. Сөйкемле кеше ул. Аның белән сөйләшүе рәхәт, тавышын ишетәсе килеп тора... Алай гына да түгел, хәтта аның кулы да (бергә эшләгәч, күрешкәләргә дә туры килә бит) башкаларныкыннан җылырак кебек тоела. Әле кайнаррак та бугай! Үз-үзеннән дә уңайсыз: аның ул куллар җылысын торган саен күбрәк тоясы, күбрәк сизәсе килә, юк кына сәбәп табып, аның белән күрешәсе дә килә. Хәер, эзләсәң, сәбәбе табыла инде аның...
Шулай беркөнне, завод идарәсе коридорындагы белдерүләр тактасын караштырып торганда, Гөлнараның күзеңә шунда эленеп торган бер боерык чалынды. Анда рационализаторлык тәкъдимнәре буенча заводта үткәрелгән конкурста җиңеп чыккан Андрей Сергеевны акчалата бүләкләү турында язылган иде. Котлау өчен сәбәпме бу? Әлбәттә, сәбәп!
Гөлнара, бүлмәләренә килеп кергәч, туп-туры Андрей абыйсы янына килде дә: 
— Котлыйм сезне, Андрей абый! — дип, үзенең ак, нәфис кулын сузды.
Тегесе исә, аңа каршы кулын теаәр-теләмәс кенә биреш
— Нигә? Ни белән? — дип сорады .
— Рационализация буенча премия белән бүләкләнүегез уңаеннан, — диде Гөлнара, кояпттай елмаеп.
— Ул боерык бер ай эленеп тора бит инде!..
Шул сүзләрне ишеткәч, кыз уңайсызланып катды — аның кайчан чыгарып эленгәнлеген карарга бантына да килмәгән ләбаса. Хәер, анысы мөһим дә түгел. Аның каравы ул аз гына мизгелгә генә булса да үзен бик бәхетле итеп сизде: күңеленә хуш килгән кешесенең кул җылысын тойды! Гөлнара өчен менә шунысы бар нәрсәләрдән кыйммәт, шунысы юаныч...
Туктале, ничек инде ул "бар нәрсәләрдән дә кыйммәт"?! Үз акылыңдамы син, Гөлнара?! Ни дигән сүз бу?! Ни уйлавың? Кем шулай үзеннән олы кешегә тартыла инде? Ничек оялмыйсың?! Алайса нигә соң торган саен шул Андрей абыең хакында күбрәк уйланасың?! Нигә аның турындагы уйлар, урыныңа яткач та, башыңнан китми? Аны төшләреңдә күргән көннәрдә нигә бәхет кошы тоткан кешедәй очынып йөрисең? Ә? Ничек очынмыйсың? Сизелә бит бу, сизелә. Кайчак Андрей абыеңа ничек карап-карап алуыңнан да күп нәрсәләр аңлашыла ич... Кешегә тикмәгә генә шулай өздереп карыйлармы? Ә туры килгән саен үзе юкта гел аны мактавың да инде башкаларны шикләндерә башлады түгелме? Әялә син боларны башкалар сизми дип уйлыйсыңмы?
Гөлнара кайчак үз-үзе белән әнә шул рәвешле сөйләшкәләп ала. Хәер, үз-үзе белән түгел, ә ике Гөлнара үзара сөйләшә шулай...
Башкаларга сизелә дигәннән, ничектер Рафис абыйсы белән икесе генә калгач, ул, үзалдына сөйләнгәндәй:
— Әйбәт тә кеше инде бу Андрей абый! — дип куйды . — Беркайчан авызыннан бернинди начар сүз чыкмас, үзе сабырдыр, үзе ягымлы.
— Әйе, — диде Рафис абыйсы, аның сүзен җөпләп. — Искиткеч кеше!
Шушы сөйләшүдән соң күп тә үтмәде, Гөлнара беркөнне, тагын:
— Андрей абыйның телефоннан сөйләшүләренә тикле ничек ягымлы, ничек йомшак! — дип сокланып алды.
Ә берничә көннән тагын әйтә куйды:
— Бу Андрей абыйның хатыны да бигрәк ягымлы. Тавы - шы да яшь кызларныкы сыман. Мин аны хәзер телефоннан бер сүз әйтүгә, йомшак итеп исәнләшүеннән үк таныйм...
Соңгы вакытларда хезмәттәшенә карата Гөлнара авызыннан еш ишетелә башлаган мактау, соклану сүзләре Рафис абыйсында ниндидер ризасызлыкмы, ачумы тудырды бугай, ул, кызга туп-туры карап:
— Караге, Гөлнара, әллә син бу Андрей абыеңа гашыйк булдың инде? — диде. — Ике сүзеңнең берендә һаман ул гына...
— Әйтерсез тагын... — диде кыз, оялып. — Яхшы кеше турында начар сүз әйтә алмыйм бит инде мин.
Үзе эченнән: "Мин, чыннан да, артыгын кыланам бугай, сизелә икән бит..." — дип куйды. Шушы сүзләрдән соң, үзенме, хисләренме кулга атып, Андрей абыйсы турында нинди дә булса мактау сүзләре әйтүдән тыелды.
Вакыт үтә торды. Гөлнара кияүгә чыкты. Хезмәттәшләре арасыннан ул үз туена тик бер генә кешене — Андрей абыйсын гына чакырды. Тормыш дигәнең катлаулы нәрсә бит ул...
Торналар авазы
Бүген Лилиягә әллә нәрсә булды: күңеле тулы куаныч, шатлык. Әйтерсең күк капусы ачылган. Атлап йөрешенә тикле үзгәргән шикелле тоела: йөрми, ә күбәләктәй оча. Авызыннан чыккан һәрбер сүзеннән аңлатып та булмый торган ягымлы җылылык бөркелеп тора. Хәер, ул болай да кешеләргә беркайчан да тупас, дорфа сүз әйтми торган, ягымлылыгы нур булып йөзенә сибелгән хатын. Ә бүген бөтенләй әллә нишләгән: гел көлемсерәп-елмаеп кына тора! Шомырттай чем-кара күзләреннән дә ниндидер серле нурлар сибелә сыман. Гадәттә андый нурлар тормышының һәр мизгелендә үзен бик бәхетле сизгән яисә кинәт кенә көтелмәгән бәхеткә тарыган хатын-кызларда гына әнә шулай чәчрәп тора бугай.
Сагынганда айга кара,
Мин дә айга карармын, — дип, ул менә хәзер хәтеренә килгән җырны авызы эчеңнән генә көйләп куйды. Аннары күңеленнән: "Тапканнар җыр! Айга кара, имеш! Айга карап кына басып булса икән ул күңелне!.. — дип, кемгәдер үпкә белдереп алды. Ләкин кемгә? Анысы һич тә мөһим түгел иде. Хәер, үпкә дә түгел иде бугай бу, бары тик үз-үзе белән сөйләшү генә иде. Айга түгел, аның үзенә карарга кирәк, үзенә! Күзләренә! Онытылмаслык итеп! Чөнки Ул да күпкә килмәгәндер бит. Башкалар кебек үк берничә, күп булса, өч атна ял итәр дә китеп тә барыр, — дип, Лилия үз-үзе белән сөйләшүенме, әллә уйлануынмы дәвам итте. — Ичмаса, ял йорты кенәгәләренә килүчеләрнең исемнәрен дә язып куймыйлар. Рәхмәтуллин Р.К., имеш! Рафаэльме икән аның исеме, әллә Рафисмы? Әллә Робертмы? Хәер, бу кадәресе нигә кирәк әле сиңа?! Аның исеме миңа ни сөйли дә ни бирә? Андыйлар күп килә ич монда. Килгән беренә әнә шулай күз төшерә башласаң, шул мәхәббәт утларында янып үләрсең, җүләр! Мәхәббәт? Нинди мәхәббәт булсын ди бу?! Сөйләмә юкны! Ә үзең, кая басканыңны да тоймыйча, нигә шулкадәр очынасың соң әле ул чагында? Нигә үзеңә урын таба алмыйсың, нигә шулай өзелеп көтәсең?"
Лилия сәгатенә карап алды. Инде Ул килергә тиешле вакыттан ун минут узып киткән иде. "Димәк, инде коридорда үз вакытын икенче кеше көтеп утырадыр, — дип уйлап алды ул, ни өчендер ап-ак халатының итәген сыпырып. — Тәртипсезлек, юк, ваемсызлык бу! һәркем үз вакытында килергә тиеш бит югыйсә! Әллә берәр сәбәп чыгып, бүген бөтенләй килмиме икән? Юк, килер, килер... Килә генә күрсен! Соңга калса да килсен!.. Хәтта эш сәгатеннән соң да кабул итәчәкмен мин аны!.."
Кинәт, күңелен сыкрандырып һәм сызлатып, башыннан: "Мөгаен, бүген килмәведер", — дигән шыксыз вә күңелсез уй йөгереп үтте. Шунда бөтен дөньяны, бөтен әйләнә-тирәне ниндидер шомлы караңгылык басып алгандай булды, хәтта әле менә хәзер генә ялтырап торган көзге кояш та сүрелепсүнеп калган шикелле тоелды. Аның күз алларына тикле караңгыланып китте. Нишләтәсең, көтә иде шул ул аны, өзелеп көтә иде. Шатлана-шатлана, курка-курка көтә иде. һәм шул ук вакытта үзенең шушы халәте-хәленә гаҗәпләнә дә. Чөнки гаҗәпләнмәслек тә түгел бит: кешене нибары бер генә мәртәбә күр дә ундүрт-унбиш яшьлек кызлар шикелле гашыйк та бул, имеш! Оят, валлаһи! һәм, гомумән, килешә торган эш түгел...
Ләкин үзен ничек кенә оялтырга тырышып битәрләмәсен, Лилиянең хәзерге халәте боларны бөтен тирәнлеге, бөтен асылы белән аңлар хәлдә түгел иде...
...Алар массаж кабинетына ирле-хатынлы бергә килеп керделәр һәм, ягымлы гына исәнләшеп, аңа кенәгәләрен суздылар. Лилия ал арның ирле-хатынлы икәнлекләрен дә әнә шул кенәгәләренә язылган фамилияләреннән белеп алды. Хатыны да чибәр генә икән, дип куйды ул эченнән. Ә иренә күз төшереп алу белән, үзендә ул аңлатып бирә алмаган ниндидер бер эчке тынычсызлану барлыкка килүен сизде. Ул әкиятләрдәге Алып батырга охшаган зур гәүдәле, киң күкрәкле утыз-утыз ике яшьләр тирәсендәге ир. Гадәттә андыйларны эре сөякле дип йөртәләр. Төскә-биткә дә матур, хәтта сөйкемле: коңгырт күзләреннән үзенә бертөрле ягымлылык, җылылык, мөлаемлык бөркелеп тора сыман, кара куе кашлары аның йөзенә тагын да ямь биреп, кызларныкы шикелле кыйгачланып-дугаланып тора, иягендәге кечкенә генә чокыры аның ихтыяр көчен, ир-ат заты буларак ирлеген сиздереп тора шикелле. Андый сөйкемле чокыр бик сирәк ирләрдә генә була.
Лилия аларның һәрберсенә аерым-аерым массаж вакытын билгеләде: хатынына иртән уңайлы, ә иренә — Р.Рәхмәтуллинга — көндезен, бассейнда йөзү алдыннан җайлы икән.
Алар икесе бергә чыгып киткәннән соң, үзенең массаж кабинеты ничектер бушап калгандай тоелды. Бер караганда, бар нәрсә дә элеккечә, үз урынында, ирле-хатынлы бу пар аның кабинетыннан берни дә алып чыкмадылар югыйсә. Шулай да монда нәрсәдер җитми кебек иде. Нәрсә юк, ни җитешми? Лилия, әле яңа гына юкка чыккан шул әйберне эзләгәндәй, ирексездән тирә-ягына карангалап алды. Шунда гына сизенде: әле генә чыгып киткән теге ир-атны юксынуы икән ләбаса!..
Әй бу күңел дигәнең! һич аңлый алмассың аны: бер мизгел генә диярлек шушы биш-алты минут эчендә дә менә шушы сихри ир затын ошатып, аның күз карашына, ирләрчә кырыс матур йөзенә, мәһабәт гәүдәсенә үзеннән урын да күрсәтеп өлгергән! Лилиянең үзеннән дә сорамыйча ачкан ул тәрәзә өлгесен. Моңарчы кайда йөрдең, кайда булдың, мин сине көткән идем бит, түргә рәхим ит, янәсе...
Менә шулай инде ул күңел дигәнең: уйламаганда-көтмәгәндә килеп чыккан бер мизгел генә үзе, ә йөрәк әллә кайчаннан бирле, ничәмә-ничә еллар буе иң якын кешесен зарыгып көтеп алгандай итенә, нишләрен белми. Менә хәзер Лилиянең әле берничә минут элек кенә ишелеп төшкән шул шатлыгыннан нишләргә белмичә дулкынланып-ярсып типкән йөрәге, кинәт менә шушы шатлыгын югалткандай өзелеп, ниндидер үкенечле хисләргә төренеп тыпырчына башлады. Йөзенә тикле сүрелеп калды, беркем белән сөйләшәсе, беркемгә сүз катасы килмәде.
Аннан соңга билгеләнгән вакытларында массаж ясатырга килгән кешеләргә дә күтәрелеп карыйсы килмәде — гәрчә шушы эше буенча ал арга мөлаем карашлы, ягымлы, тәмле телле булырга тиеш булса да, хәзерге халәте бер дә алай ачылып китәрлек түгел иде. Киресенчә, бүген уд аларны, йөрисез шунда кирәкмәс чакта эч пошырып дигәндәй, төксе йөз белән каршылады. Әле моңарчы һәр кеше белән ягымлы гына сөйләшеп китеп, ал ардан кайдан килүләре, кем булып эшләүләре, монда дәваланыргамы, әдлә ял итәргәме килүләре турында кызыксынучан ачык йөзле, тәмле телле шәфкать туташы иде, Ә бүген, дөресрәге, әле күптән түгел генә ягымлы карашы белән бер карауда ук күңелен тынычсызлап җибәргән, әлегә исемен дә белмәгән теге ир-ат чыгып киткәч, аз сүзлеләнде дә калды. Массаж ясатырга кергән һәр кеше белән бөтен сөйләшүе "Чишенегез!", "Ятыгыз!" кебек сүзләрдән артмады.
Хәтта бүген көне дә бик озын булып тоелды, вакыт үтмичә аптыратты. Нигәдер тизрәк өенә кайтып китәсе килде. Әйтерсең анда кайтса өй мәшәкатьләре белән бераз онытылыр, беразга күңеле тынычланыр, йөрәге билгесез тыпырчынуыннан туктар шикелле иде. Юк, тынычлык барыбер килмәде. Дөресен әйткәндә, Лилия өендә дә үзенә урын, кулына эш таба алмыйча аптырады — бернигә дә күңеле ятмады. Гадәттә, эштән кайткач, дүртенче сыйныфта укучы малаеның нинди билгеләр алуы, өйгә бирелгән эшләре белән кызыксына, кирәк булса, дәресләрен хәзерләшергә дә булыша иде. Ә бүген бернидә күңеле юк. Ашап-эчкәч, диванның бер башына барып чүмәште дә телевизор кабызды. Тик үзенең күзе генә экранда, ә күңеле, уйлары әллә кайларда...
— Эшеңдә ачуландылармы әллә, әни? — дип сорады малае, аның янына килеп утыргач.
Ул шунда гына айнып киткәндәй булды.
— Юк, улым, нишләп ачулансыннар мине?! — диде ул, малаен кочаклап. — Эштә мактап кына торалар мине! Нишләп сорадың, улым?
— Күңелсез күренәсең бүген...
— Арыдым... Эш күп булды... — диде Лилия, үз ялга - ныннан үзе кызарып.
Бүген йокысы да йокы булмады: башта йоклап китә алмыйча аптырады, аннары әллә ниткән ямьсез төшләр күреп бетерде. Шул арның берсе бигрәк куркыныч иде...
Хәтфәдәй ямь-яшел болында, такыя үрергә дип, аллы-гөлле чәчәкләр җыеп йөри, имеш. Кинәт шунда каяндыр кап-кара болыт килеп чыкты да куркыныч өермә, давыл купты, коеп салкын яңгыр яварга тотынды. Шунда болын уртасыннан ыжгырып поезд килә, имеш. Караса, поезд алдыннан җанфәрманга, тирләп-пешеп, бүген аның янына массаж вакытын билгеләтергә кергән теге ир-ат чаба. Үзе, куркынып, артына борылып-борылып карый, һаман поезд алдыннан йөгерә. Кара-кучкыл төтеннәр бөркеп, артыннан аждаһа шикелле утлар көлтәсе чәчә-чәчә, пошкыра-пошкыра килгән паровоз менә-менә аны куып җитәр дә изеп-таптап китәр сыман.
— Читкә тайпыл! Алдыннан чапма, читкә чы-ы-ык! — дип кычкыра аңа Лилия.
Юк, читкә тайпылмый гына бит! Үч иткәндәй, һаман ыжгырып килүче поезд алдыннан чаба бирә. Шунда Лилия бөтен көченә поездга каршы йөгерә башлый. Теге ир-атны поезд юлыннан читкә этәреп җибәрә дә аны үлем тырнагыннан коткарып кала, янәсе. Инде ул килеп җитеп, аны юлдан читкә этәм дип кулын сузган гына иде, шунда паровоз барча ягыннан ут көлтәләре бөркеп җибәрде дә ир-ат күздән югалды, ә поезд Лилия яныннан узып та китте.
— А-а-а! — дип кычкырып җибәрде ул һәм, үз тавышыннан үзе куркып, салкын тиргә батып уянып китте.
Аннан соң, моның төш кенә икәнлеген белеп, сөенеп куйды. Тик күзенә барыбер йокы кермәде.
Ул бүген эшенә дә гадәттәгедән иртәрәк барырга чыкты. Әйтерсең иртәрәк килсә, Аны очратачак. Хәер, очратмасын да белә, чөнки Аның массаж вакыты төш җитәрәк кенә бит әле. Эшенә барганда ял йорты юл-сукмагында, очраклы рәвештә очраса гына инде... Юк, очрамады. Тик Ул бүген аның янына барыбер киләчәк бит! Киләчәк һәм Лилия үзенең йомшак бармак очлары белән Аның тәненә кагылачак. И-и, рәхмәт төшкере, ярый әле Ходай кешегә Өмет дигән нәрсәне биргән! Хәзерге мизгелдә Лилия дә менә шушы якты Өмет белән яши иде. Шул Өмет күбәләктәй очындыра, шул Өмет аның бөтен барлыгын биләп алган иде. Ә Ул һаман юк. "Әллә бүген килмәвеме?.. — Лилия, үзенә шатлык һәм дә ләззәт китерәчәк өметен өзеп, ничәнче мәртәбә шулай дип уйлап куйды. — Берәр сәбәбе килеп чыккандыр..." Ул, бүгенге якты, хыялый өмете киселүгә җаны сыкрап, ике кулын өстәлгә салды да, аларга башын куеп, күзләрен йомды. Шундук изрәп тә китте. Кинәт иңбашына сак кына җылы, йомшак кул кагылганын тоеп уянып китте. Ләкин күзләрен ачасы килмәде — ниндидер рәхәт халәт иде бу. Бүген төнлә рәтләп йокламагангадыр, мөгаен.
— Гафу итегез...
Әллә кайдан, ерактан килгән кебек ишетелгән тавыптка күзләрен ачса, янында кыяр-кыймас, гаепле кеше сыман гына теге ир-ат басып тора! Килгән! . I и.чи я шатлыгыннан балачага кебек сөенде. Тик күңеленнән генә, ә тыштан рәсми булырга тырышып:
— Ник соңга катасыз? — дип сорады ул, кырыс тавыпт белән. — Монда колхоз түгел бит, теләсә кайсы вакытта йөрергә...
— Гафу итегез! — дип кабатлады ир-ат. — Табибка чиратта тордым, аягыма да массаж кирәк дип сорарга керәсе иткән идем... Язды ул менә монда... — Ул кыюсыз гына ял йорты кенәгәсен сузды.
— Ярар, бу юлга гафу итәм, тик моннан соң карагыз аны!.. Соңга калмагыз! — дип, бөтен күңеле, бөтен барлыгы белән елмайды Лилия. Аннары бераз уйга бирелгәндәй булды. — Карагыз әле, сезгә ике массаж ясыйсы булгач, вакытын үзгәртсәк ничек уйлыйсыз? Әйтик, сәгать икенче яртыга куйсак?.. 
— Яхшы булыр, мин риза, — диде Ул, колагына хәтле елмаеп. — Бәлки, башта танышып атыргадыр? Рамис исемле мин...
Лилия дә исемен әйтте. Үзенең кечкенә генә хәйләсенә күңеле булды. Аның эш көне иртәнге сәгать җидедән көндезге икегә хәтле. Гадәттә, дәвалаулары сәгать бергә, күп дигәндә, икенче яртыларга бетә дияргә була. Шуңа күрә Рамиска массажны иң соңгы кеше итеп, икенче яртыга билгеләде. Ул вакытта ишек төбендә көтеп торучы да булмаячак, ул Аңа массажны рәхәтләнеп, иркенләп ясар...
— Билегезгә хәтле чишенегез! — диде Лилия Рамиска, һәм үзе, ваемсыз гына аның кенәгәсенә төбәлгән булып, чишенә башлаган ир-атка ирексездән кызыксыну белән күз салгалады. Сиздермәскә тьтрыптып кына.
Иа Хода, булса да булыр икән кешедә шундый да мәһабәт, шундый да төз гәүдә, дөньяңны күккә чөярдәй тыгыз мускуллар, шундый киң күкрәк!
— Сез көрәшче түгелдер? — дип сорады Лилия, Рамис кушеткага менеп яткач.
— Нәрсә, безнең Азнакай сабан туенда булганыгыз бар - мы әллә? — дип сорады Рамис, гаҗәпләнеп. — Әйе, көрәшче мин. Сабан туйларында көрәшми калган елым юк...
Лилия куллары белән массаж ясаган кешеләрне санап карыйсы иде бер! Шушында эшләгән сигез ел эчендә ничә меңгә җитте икән алар? Хәер, шайтан чыккан моның чутына! Төрлесе булды аларның: гарип-горабалары да, птупты Рамис шикелле имәндәй нык, нарат агачыдай төз, карап туймаслык гәүдәлеләре дә. Ләкин, ни гаҗәп, әле моңарчы нинди төз, нинди мәһабәт гәүдәлеләренең дә, иң чибәрләренең дә аны менә хәзер кушеткада ятучы Рамис кебек дулкынландырганы, үзәк өзелерлек, дөньясын оныттырырлык итеп җәлеп иттерүчесе табылмады, һәр көн килде дә көне буе, җиде сәгать рәттән диярлек, массаж ясавын белде. Кайсының аркасына, кайсының аягына, кайсының биленә, кулбашларына... Гадәттә, ун-унбишәр минут. Бу эшенә шулкадәр ияләнде — инде массажны ниндидер механик машина сыман гына ясый.
Ә монда, кушеткада, аны беренче күрүдә үк гашыйк иткән сөйкемле сөяк — Рамис атлы көрәшче ята. Аның тәненә кагылуга ук, бөтен тамырларына җылы дулкыннар йөгертер көчкә ия булган баһадир ята. Аңа массажны, гадәттәгечә, ун-унбиш минут кына түгел, ә сәгать буе ясасаң да ялыктырмый торган кеше, бөтен күзәнәкләре' белән күңеленә якын кеше Ул аның өчен.
Лилия башта массажны аның аркасына, соңыннан бер аягына ясады. Бөтен күңелен, бөтен тырышлыгын, бөтен җылылыгын биреп ясады. Әллә кулы тигән һәр күзәнәгенә карап-сокланыпмы? Шулай бугай. Хәтта ул аның аякларына да сокланды: йНинди төз алар!" Аның һәр бармагына, табан астына хәтле үзе өчен иң кадерле, иң мөкатдәс, иң изге нәрсәләргә кагылган шикелле назлап-иркәләп сыпырды, уды, ышкыды. Лилия үзе аны, рәхәтләнеп, "бөтен җирен сөйдем, сөеп туймадым" дияр иде, мөгаен.
Ул бүген эшеннән өенә дә кулына моңарчы ничәмә айлар, ничәмә еллар эзләп тә табалмаган бәхет кошын тоткандай очынып кайтып керде. Бүген йокысы да бик тәмле булды. Дөрес, яткач эченнән генә: "Бар бит дөньяда бәхетле хатыннар! Аның күкрәгенә бер сыену өчен, бер мәртәбә башыңны кую өчен генә дә әллә нәрсәләр бирерсең, валлаһи!" — дип, Рамис хатыныннан көнләшеп ятты. Аннары иреннәрендәге елмаюы белән тирән йокыга талды. Яраткан уенчыгы белән уйнап туйган бала сыман...
Моннан соң Лилия өчен эше якты, шатлыклы бәйрәмгә әйләнде: очынып бара, очынып йөри, очынып эшли, очынып кайта. Әйтерсең ул дөньядагы иң бәхетле кешеләрнең дә бәхетлесе.
...Ләкин санаулы көннәр бик тиз узып китүчән шул. Менә бүген Лилия Рамиска массажны соңгы тапкыр — унынчысын ясый. Бу көннәрне Лилия Ходайдан сабырлыклар сорый-сорый уздырды. Чөнки бик тә, бик тә кирәк иде аңа сабырлык. Үзенең ничек утта януын, хисләр ташкынында йөзүен бу иргә — Рамиска сиздермәс өчен, үзен тиешле кысаларда тотар өчен, ахыр килеп, чын мәгънәсендә хатын-кыз булып калу өчен кирәк иде аңа сабырлык дигән нәрсә. Аның тәнен үзе теләгәнчә иркәләде, сөйде, шунысы Да зур бәхет иде бит инде аның! Тагын ни кирәк аңа?! Үзенә шушы бәхетле минутлар бүләк иткән өчен, бу ир-атка бөл ай да мең рәхмәтле иде ул.
Менә хәзер Ул кушеткадан торды да, башта мускулларын йлкылдата-елкылдата аягына оегын, аннары туфлиләрен, аннан соң егетләрчә кискен хәрәкәт белән аягына басып майкасын һәм күлмәген киде. Аларны ашыкмыйча гына чалбарына кыстырып куйды.
— Рәхмәт сезгә, — диде ул, кабинеттан чыгарга җыенып. — Сезнең куллар мамык шикелле...
Ишеккә таба атлады. Менә хәзер Ул чыгып китәчәк һәм моннан соң Лилия аны беркайчан да, беркайчан да күрмәячәк. Кинәт Лилияне, шушы мизгелдә үзен дә гаҗәпләндереп, әллә кайдан гына барлыкка килгән тәвәккәллек биләп алды.
— Рәхмәт, рәхмәт... — дип мыгырданды ул, үз сүзләрен үзе ишетүеннән дә куркынып. — Кабат-кабат рәхмәт дигәнче, бер кочаклап үпсәң ни була иде...
Ярый ла, бәхетенәдер, ни әйтүен, ни мыгырдануын Рамис ишетмәгән булып чыкты. Кем белә, бәлки, ул моны үз-үзенә генә әйткәндер? Бәлки, шулай уйлагандыр гына?..
— Нәрсә дидегез, Лилия? — дип сорады Рамис, үзенең бәрхеттәй йомшак, җанга ятышлы тавышы белән. Аның карашында гаҗәпләнүме, әллә ни әйтүен белү теләгеме чагылган иде.
— Исән-сау булыгыз, чирләмәгез! Тагын килегез! — диде Лилия һәм, йөзен стенага борып, урындыгына килеп утырды.
— Сау булыгыз!
— Хут ыгыз!
Болар икесенең дә бүгенгә соңгы сүзләре иде...
Лилия тәрәзә янына килде дә аның подъезддан чыгуын көтә башлады. Рамис бераздан чыкты да, салмак кына атлап, үз корпусларына таба китте. Аның мәһабәт һәм төп-төз гәүдәсенә сокланып, Лилия Ул тәмам күздән югалганчы карап торды.
Кинәт шулчак һавада торналар тавышы ишетелде. Лилия, күзләрен тутырып, күккә карады. Анда торналар төркеме җылы якка таба очып бара иде.
"Китәләр... — дип пышылдады ул. — Китеп барышлары... Исән-сау йөрегез дә тагын әйләнеп кайтыгыз!.," һәм ул кулы белән бите буйлап тәгәрәп төшкән ике бөртек яшен сөртеп алды. Торналарның моңсу авазлары кысып чыгарган идеме ул яшьләрне, әллә Рамис өчен тәгәрәдеме алар, әйтүе кыен иде. Тик шунысы ачык: бик тә моңсу, бик тә ямансу мизгел иде бу... Китеп барышлары иде ич, китеп барышлары...
Лк билет
Июнь июнь инде: ниһаять, төннәрен туфракка ике-дүрт градус кырау төшкән вакытлар узып, кояшлы, җылы көннәр дә килеп җитте. Кояш нурлары күзләрне чагылдыра, тәнне генә түгел, хәтта җанны да җылыта. Кыскасы, табигатьнең иң матур чагы! Агачлар өсләренә шәл ябынган кебек, бөтен җир яшел келәмне хәтерләтә. Үләннәргә карагач ук, күңел ничектер тынычланып кала, яшел — тынычландыргыч төс дип юкка гына әйтмиләр.
Дөнья тутырып тупыл мамыгы оча. Ул күзләргә, авызга керә, киемнәргә куна. Карасаң, тирә-юньдә әрсез Америка өрәңгеләре генә үсеп утыра сыман, ә һавада — тупыл бураны. Әйтерсең табигатьнең "Тупыл көннәре" үткәреп ятуы! Юклы-барлы җия дә әллә кийлардагы тупыл агачларын табып талкый һәм ал арны, бөтен җирдә күрсәтергә теләп, юри туздырып-очыртып йөртә.
Күңелләргә яшәү дәрте өстәгән июньнең ямен тупыл мамыклары гына боза аламыни?! Шуңа күрә урамдагы кешеләрнең йөзләре ачык, күңелләре шат. Җитмәсә борын төбендә сабантуйлар!
Тик ашыга-ашыга урамнан атлаучы Илсөяр генә бүгенге көннең матурлыгын да, җылылыгын да сизми. Хәтта көяпт нурларын да абайламый бугай. Әллә кояш яктырта бүген бөтен дөньяны, әллә бүгенге көннең күгендә җиргә караңгылык бөркеп торучы ниндидер карачкы эленеп тора — аңа барыбер. Йөзендә — тирән, мәңге китмәстәй тоелган битарафлык, күкрәгендә — бар дөньясына ачумы, беренче карашка ачык кына аңлап та булырлык түгел. Ул менә хәзер үзе дә урамнан атламый, ә әллә кайда — күктә йөзә сыман. Гүя менә хәзер ашыга-ашыга урамнан атлаучы хатын-кыз да ул үзе түгел, ә бөтенләй башка кеше кебек тоела аңа. Атламый, ә томаннар эчендә йөзә бугай ул...
Илсөяр ашыга. Әйтерсең әле генә чыккан шушы йорттан тизрәк еракка-еракка, колагы ишетмәс, күзе күрмәс җирләргә китәсе, тизрәк күздән югаласы килә. Ирексездән артына борылып-борылып карый, гүя артыннан куа киләләр. Ул тәмам онытылган, үзендә бернинди дөнья гаме калмаган әсәрле, дөньядан туйган кешене хәтерләтә: күзенә ак та, кара да, алай гына да түгел — берни дә күренми...
— Әкрен, аяктан егасыз бит! Күзне ачып йөрергә кирәк — дөнья бу! — диде урта яшьләрдәге бер ир-ат, Илсөяр килеп бәрелгәч.
— Гафу итегез! — диде ул, читкә тайпылып. — Күр - мәдем...
— Танк сыман прәме өскә килә бит, әй! — дип калды теге кеше аның артыннан.
Арттырды, әлбәттә. Илсөярне танк белән чагыштырып буламы инде?! Гадәттә чаңгы спорты белән шөгыльләнүче хатын-кызларга хас булган чандыр гәүдәле, уртача буйлы Илсөяргә һич тә туры килми иде бу сүзләр. Җитмәсә, яланөс килеш суыкка чыккан кеше кебек, шул чандыр гәүдәсе дә кечерәеп, тагын да бөрешеп калган шикелле.
Ир-атның сүзләре кая басканын да белештермичә йөгерәатлый барган Илсөярне чынбарлыкка кайтаргандай булды.
"Иа Атла, кая бара, нишли бу дөнья! Кая карама — бозыклык! Бу тормыш тәмам шапшаклыкка бата бара түгелме? — дип куйды ул эченнән. Күзләренә яшьләр бәреп чыкты. — Хәер, үзем дә шул шапшаклыкка аяк бастым бит бүген... Үз теләгем белән! Кичерә күр мине, Ходаем, кичерә күр! Башка чарам калмады... Сөюем хакына, гаиләбез хакына, сөеклемнең тормышы хакына...*
Илсөяр бераз тынычлана төшкәндәй булды. Бер караганда, дөресе дә шулай бит. Әгәр дә мәгәр Хәмитен армиягә алып Чечняга җибәрсәләр? Сөлектәй меңнәрчә егетләрнең гомерләре өзелде бит инде анда!
Илсөяр калтыраган куллары белән тиз генә иңендәге сумкасын ачып, андагы билет тышлыгын капшап карады — урынындамы, янәсе. Урынында! Менә ул! Илсөяр үзе өчен, үзләре өчен бик кадерле булган юка гына шул билетны куллары белән сыпырып куйды.
"Менә ул, менә! — дип, яшь аралаш сөенде ул* — Моннан соң Хәмитне армия дип беркем дә борчымаячак! Коткардым мин аны бу бәладән! Котылдык!"
Ләкин менә хәзер үзенең кайдан кайтып килүе, бу котылу өчен аңа ниләр кичерергә туры килүе, нинди түбәнлеккә баруы кылт итеп исенә төште дә, әле генә шундый татлы, зур булып тоелган шатлыгы кинәт кенә юкка чыкты да куйды, әле генә күңеленә җан тынычлыгы биргән бу катыргы кисәге кайнар тимергә әйләнеп катгандай тоелды. Хәтта кулын пешергәндәй булды. Шуңа күрә кулын кисәк кенә тартып алды да сумкасын тиз генә шартлатып бикләп куйды. Бу аның яңадан исенә төшкән күңелсез уйларыннан арынырга, атарны күңеленнән йолкып ташларга тырышуы иде. Ләкин никадәр генә тырышса да, кеше үз-үзеннән кача алмый шул. Алмый! Мөмкин түгел бу! Күңеленең иң тирән төпкелендәге уйлары, бәгырен кискәләгән, бөтен җанын айкаган бүгенге шыксыз көн ниндидер бер ачыклык белән яңадан уянып, бәгырен кабат сызлатып җибәрде. Әйтерсең менә хәзер аның йөрәгенә үтмәс пычак белән сызып җибәрделәр. Ул ирексездән ыңгырашып куйгандай булды. Ниндидер үкенечле, үткәннәрне искә төшереп җанны ашый торган уфтанулы сызлану иде бу...
...Әй тынгысыз да инде бу тормыш! Яшәеше тынгысыз. Кеше үз бәхете өчен туа дигән булалар тагын... Бар, туа пычагым! Моны әле кыска гына, җеп очы кадәрле генә тормышы да раслый түгелме? Бу тормышның бәхетеннән бәхетсезлеге күбрәк, ул кеше алдына көн саен әллә нинди киртәләр куя, аны көтелмәгән сынаулар белән сыный.
Бер яктан, бөла й бәхетле дә иде Илсөяр: яратып йөргән Хәмитенә кияүгә чыкты. Университетта укыганда, каникул вакытында, бер районга иптәш кызларына кунакка кайткач танышканнар иде. Тора-бара Хәмит үзе дә Казанга килеп эшкә урнашты. Илсөяр исә университеттан соң бер ел авылларында балалар укытты. Тик бу эш аның үзенә ошамады, Казанга килеп бер редакциягә эшкә керде — бу эшкә хирыслыгы бар, мәктәптә укыганда ук мәкаләләр язгалый иде. 
Эш мәсьәләсендә шулай уңышлы гына килеп чыгуына сөенсә дә, монда, Казанда, тору урыны булмау Илсөяр алдына күп киртәләр куйган иде. Башта әти-әниләренең танышлары аша бер тулай торакка урнашкан иде дә, бераз яшәгәч, көтмәгәндә генә аннан китәргә туры килде — пропискасыз яшисең, дип, милиция бәйләнә башлады. Милиция дигәч тә, форма киеп алгач, үзен әллә кемгә санап йөрүче бер авыл малае иде ул, Юк кына бәндә инде үзе. Ләкин үзен дөньядагы иң югары властька ия кеше дип саный. Килде дә бәйләнде, килде дә бәйләнде. Әллә акча өмет итә иде, әллә Илсөярне сөяркәсе итәсе килә иде. Соңгысына өметләнә иде бугай — берничә мәртәбә шактый ачык итеп оятсыз тәкъдимнәр дә ясап карады. Ләкин Илсөяр гомерендә дә андый эшкә бара торганнардан түгел — шактый кырыс тәрбия алган, атдын-артын карап йөрүчән горур кыз иде. Шуңа күрә кеше өстендә яшәүне артыграк күрде, бер туганнарына фатирга керде. Дөньяның бозыклыгы турындагы иң беренче уй аның күңеленә әнә шул милиционерның оятсыз ишарәләреннән соң килде дә инде.
Әй ул фатир мәсьәләсе!.. Кияүгә чыккач та икесе өчен дә иң зур проблема булып кала бирде ул. Башта, иренең чыбык очы тиешле бер туганы вәгъдә иткән почмакны көтеп, аерым-аерым яши бирделәр. Озак көтте алар ул почмакны! Тик Хәмитенең ул туган тиешлесе ышанычсыз, айнымас кеше булып чыкты: алдап йөртте-йөртте дә, аннары сүзеннән кире кайтты. Шушы хәлдән соң үзара сүзгә дә килгәли башладылар. "Үзең өйләнгән булдың, ә үзеңнең торыр җирең дә юк, һаман бер почмак таба алмыйсың!" — дип ачуланды Илсөяр ирен. Монысы аңлашыла да: икең ике җирдә яшәү тормышмыни?!
Аптырагач, Илсөяр инициативаны үз кулына алырга булды. Киңәшләшә торгач, әти-әнисе килеп бер туганнары белән сөйләштеләр дә, алар ире Хәмит белән шуларда, Салмачы тирәсендә тора башладылар. Ерагын ерак иде дә, ләкин кая барасың? Шунда ике елдан артык яшәделәр. Рәхмәт ул туганнарына — Илсөяр белән Хәмитне үз балаларыдай күрделәр.
Шул вакыт эчендә Хәмиткә эшләгән җиреннән фатир вәгъдә итеп килделәр. Вәгъдә ителгәнне өч ел көтәләр, дип, тикмәгә әйтми икән халык: аны көтә-көтә тәмам көт булдылар! Ниһаять, тарта-суза торгач, никадәр нервыларын туздыргач — бирделәр тагын! Сөенечләренең иге-чиге булмады. Беренчедән, ул фатир дигәннәре шәһәр уртасында ук диярлек, икенчедән, кечкенә генә булса да өч бүлмәле! Өченчедән, кеше өстендә торудан котылдылар. Шуңа күрә шатлана-шатлана күченеп, иркен сулап куйдылар.
Ләкин иртә сөенгәннәр булып чыкты: фатир оешманыкы икән дә, анда пропискага керергә ярамый икән. Вакытлы фатир гына булып чыга инде бу. Димәк, ничә ел Казанда яшәсәләр дә, законлы торган урыннары булып туган-үскән авыллары санала. Ә шәһәрдә пропискасыз яшәүнең ни-нәрсә икәнен бу хәлне үз башларыннан кичергәннәр генә белә торгандыр: авырган чакта табибка да бара алмыйсың! Син монда түгел, ә торган җиреңдә — авылыңда дәвалан, диеп кенә җибәрәләр. Ник үлеп ятмыйсың!
Тәмам теңкәләренә тиде ул прописка дигәннәре! Кемнәр янына гына барып карамадылар, кемнәргә генә сүз катмадылар! Ярамый, диләр, булмый, диләр, закон кушмый, диләр. Шул ук вакытта сүз арасында бу эшнең бик кыйммәт торганын да сиздереп куялар. Ягъни күп акчаң булса, законга сыймаган әллә нинди эшләрне дә очлап чыгарга мөмкин икәнен белдерәләр. Ә андый акча каян килсен ди ал арга? Җитмәсә менә хәзер, фатирларына күчкәч, тәлинкә белән кашыклардан башлап та күпме кирәк-яракны атасылары бар!
Прописка кайгысы белән яши торгач, бу четерекле мәсьәләне ырып-ерып чыгу эше дә Илсөяр өстенә төште. Зур гына бер төзелеш оешмасының генераль директорыннан интервью алганда (ул моңа берәүнең киңәше белән махсус барган иде), Илсөяр, сүз арасында гына дигәндәй (хатын-кыз моны эшли белә инде ул!), бу проблемалары турында да әйтеп куйды. Ходайның рәхмәте төшкере, иртәгә-берсекөнгә шалтырат, атна-ун көннән килеп карарсың, дип шактый ут йоттырып йөртсә дә, ул кеше ал арны барыбер үзләренең тулай торагына пропискага керттерде. Сизеп торды Илсөяр: әгәр дә мәгәр үзе урынында Хәмите булса, бу кеше кыл да кыймылдатачак түгел иде. "Кайчакта хатын-кыз булуың да яхшы, — дип көлгән иде ул шул вакытта. — Кирәк икән, серле итеп елмаеп та куясың, кирәк икән, йөзеңне кара сагышка батырасың... Шуннан соң ир-ат йомышыңны үтәмичә булдыра алмый..."
Ниһаять, хәзер алар чын мәгънәсендә, законлы рәвештә шәһәр кешеләре. Яшәүләре — бер, пропискалары икенче урында булса да, монысы да гаять зур шатлык иде инде. Иңнәреннән тау төшкәндәй, дөньялары киңәеп, матураеп киткәндәй булды.
Ләкин бу хәлгә сөенергә дә өлгермәделәр, бер дә бер көнне кулларына Хәмитне военкоматка чакырган повестка китереп тоттырдылар. Комиссия үтәргә икән. Әле моңарчы үзләренең районында таныш-белешләре аша армиядән котылып килгән иде. Ә монда, Казанда, алып куюлары да бар. Ә хәзерге армиядәге хәлләрнең ничекдеген Һәркем белә: башбаштаклык, "дедовщина". Юк кына гаебең өчен дә мәңге мантый алмаслык итеп кайтарулары да бар.
Илсөяр белән Хәмит тагын кара кайгыга баттылар. Дөрес, Хәмит, ашказаны авырта, дип әйтте әйтүен. Шуннан соң аны, хастаханәгә салып, ике айга якын дәвалап чыгардылар.
Инде нишләргә? Болай булгач, алатар ич инде аны! Башларына килеп төшкән шушы кайгылары янында моңарчы кичергәннәре чүп кенә булган шикелле. Бигрәк тә Илсөяр кайгырды: Хәмитеннән башка ничек яшәр ул? Әле сөеп-сөелеп туймас чаклары лабаса! Җитмәсә Хәмите кызлар сыман юаш кеше, анда аны хәзерге башкисәр егетләр кыерсыта да кыерсыта инде! Кызлардай чибәр, акыллы ирен гарип-гораба итеп кайтарулары да бар. Ә Чечняга җибәреп, шунда бантын салса?.. "Әйттем исә кайттым, Ходаем, авызымнан җил алсын! — дип пышылдады Илсөяр, үз уйларыннан үзе куркып. — Көн саен үлемнең күзенә карыйлар ич анда..."
Нәрсә эшләргә? Кая барырга? Кемнән ярдәм сорарга? Ә бит, һичшиксез, нәрсәдер эшләргә, мөмкин булганның барысын да эшләргә кирәк! Ә нәрсә? Ничек? Илсөярнең башында кырыкмаса кырык төрле сорау. Тик атарга җавабы гына юк... Хәер, хатык арасында, "акча төртеп котылып була" дигән сүзләр йөри дә, тик ул дистә меңнәрчә сумны кайдан табасың?!
— Кешеләр хезмәт итеп кайта бит әле, — ди Хәмит үзе, аны тынычландырырга тырышып. — Минем кай җирем ким? Ат алмам. Бездән генә калмаган...
Илсөяр бу сүзләрнең күбрәк үз-үзен тынычландыру өчен әйтүен, сер бирмәскә тырышуын яхшы аңлый. Хәзерге армиядәге хәлләрне газеталардан укып та, телевизордан ишетеп тә тора ич ул:: бер частьта ничәдер солдатны атканнар, икенчесеннән качканнар, өченчесендә кыйнап үтергәннәр, дүртенчесендә "старик"лар солдатны үз-үзенә кул салыр дәрәҗәгә җиткергәннәр...
"Әйе, нәрсәдер эшләргә кирәк. Әгәр хәрби комиссариатка үзем барып сөйләшеп карасам? — дип уйлап куйды бантына зур кайгы төшкән Илсөяр, эшендә язып утырган җиреннән. Хәер, ул хәзер иркенләп яза да алмый — башына гел шушы уй килә дә төшә. — Бәлки, аңларлар. Әйткәч тә, ашказаны авыртуга хәзер дә зарлангалый бит ул..."
Комиссариатта кизү торучы офицер аны армиягә алынучы яшьләр белән эшләүче бүлек начальнигына — бер подполковникка җибәрде. Ишек шакып керде. Инде бигүк яшь булмаса да, шактый хәрәкәтчән, җитез офицер икән. Хәтта шактый гына түгәрәкләнеп килгән корсагы ул җитезлегенә килешеп тә бетми сыман. Урындык тәкъдим итте. Илсөяр шуңа килеп утыргач, гадәте буенча бугай, җиңнәрен тартып куйды да, беренче карашка ук гипнозлы тоелган чемкара күзләре белән аның йөзенә туп-туры, тишәрдәй булып карап:
— Тыңлыйм сезне. Ни йомыш? — дип сорады . 
Илсөяр аның бу карашыннан югалып ук калды, башта сүзен ничек башлап җибәрергә белмәде. Ниһаять, ахырда, ык-мык килеп булса да, килүенең сәбәбен аңлата алды. Подполковник үзенең чибәрлеге, яшьдеге белән тугызынчы - унынчы сыйныф укучысын хәтерләткән бу гүзәл затның ни теләгәнен яхшы аңлады. Кинәт хәйләкәр генә елмаеп куйды, тагын да җанланып китте, күзләрендә ниндидер очкыннар уйнаклап алгандай булды.
— Әйтегез әле... — Ул бераз пауза ясап алды . — Әйтегез әле, Илсөяр ханым, — диде ул аннары, сүзен дәвам итеп, — сез ирегезне бик яратасызмы?
— Без яратышып өйләнештек... — дип җавап бирде Ил - сөяр, сорауның тозсызлыгына гаҗәпләнеп. — Матур яшибез... Аны бит Чечняга да җибәрергә мөмкиннәр...
— Әлбәттә! — диде подполковник, үзенең бу сүзенә үзе сөенгәндәй. — Хәтта шунда һәлак булып калуы да бик мөмкин!..
Аның бу сүзләреннән Илсөярнең бөтен тәнен, бөтен буын тамырларын ниндидер салкынлык чиркандырып алды. Шунда миенең бер күзәнәге аңа: "Әнә күрәсеңме, хәзер син куенында иркәләнә торган Хәмитеңнең кайдадыр чит-ят җирләрдә үлеп калуы да бар!.. Шуны онытма! Нәрсәдер эшләргә кирәк! Күр берәр чарасын, күр! Соң булмасын..." — дип тукый иде.
— Ә аны исән-сау килеш яныгызда калдыру өчен нәрсә эшли алыр идегез? — дип дәвам итте сүзен офицер.
— Безнең акча юк шул... — диде Илсөяр, шуңа ишарәли дип аңлап. — Әле тормышыбызны корып кына ятабыз...
— Акча... Нәрсә ул акча?! Аның белән иреңә булган сөюеңне үлчәп буламыни? — диде подполковник, кинәт кенә "сез"дән "син"гә күчеп. — Иреңне бөтенләйгә — ишетәсеңме, бө-тен-ләй-гә! армиядән котылдыру өчен үз-үзеңне корбан итә алыр идеңме син, Илсөяр ханым? Әгәр шулай әйтергә яраса...
— Гафу итәсез, аңламадым: ничек корбан итәргә?!
Подполковник, аны ишетмәгәндәй, урыныннан торды да стена буйлап тезелгән шкаф-стенка янына килеп, бер тартмада казына башлады. Бераздан аннан юка гына бер папка алып кире урынына килеп утырды һәм аны өстәл өстенә салды. "Призывник Хусаинов Хамит Яруллович", — дип укып алды Илсөяр аның тышындагы язуын. Укып алды һәм сискәнеп киткәндәй булды. Әйтерсең менә хәзер янына Хәмите килеп басты. Сау-сәламәт, яраткан Хәмите!
— Ничек, ничек... Син шундый чибәр, шундый яшь ха - тын. Юк, хатын диясе дә килми сиңа хәтта... Кызлар кебек син! Әгәр дә мәгәр мин синең иреңне армиядән быелга гына түгел, гомумән, бөтенләйгә азат итә калсам, син аның хакына... — Подполковник ягымлыракмы, төгәлрәкме сүз эзләгәндәй тукталып калды. Бәлки, шушы кадәресе дә җитәр, калганын болай да аңлар дип уйлагандыр. Ләкин ул кечкенә генә паузадан соң сүзен дәвам итте: — Син аның хакына, әйтик, минем белән бер кич үткәрә алыр идеңме? Гафу итәсең, мин моны бары тик сиңа ярдәм итәсем килеп кенә... Мин — турыдан бәрә торган кеше, зигзаглар ясап йөрергә яратмыйм.
— Сез нәрсә?! — дип урыныннан сикереп торды Илсө - яр. — Сез мине фахишә дип беләсезме әллә?!
Гаҗәпләнүенә каршы, офицер гадәттән тыш тыныч иде.
— Гафу, минем сиңа ярдәм итәсем килгән иде, — диде ул, сүз бик тә гадәти нәрсә турында баргандай. — Фахишәгә мин мондый зур бәһане чыгарып салмас идем...
— Сез миңа иремә хыянәт итәргә тәкъдим итәсез?! Нин - ди түбәнчелек, нинди кабахәтлек! Мин моны офицердан көтмәгән идем... — Илсөяр кисәк кенә ишеккә таба ыргылды.
"Нишләвең бу?! Шундый мөмкинлектән баш тартасыңмы, юләр? — дип пышылдады аңа кинәт баш миенең бер күзәнәге. — Исеңә кил: бөтенләйгә бит, бөтенләйгә! Әллә син Хәмитеңнең кайдадыр һәлак булып калуын телисеңме? Башка юлың юк ич синең! Юк! Кара аны, чәчең белән җир себерергә риза булырсың, ләкин соң булыр..."
Инде ишек тоткасына ябышам дигәндә генә, кинәт Илсөяр шып туктап калды.
— Чынлап та бөтенләйгәме? — дип сорады ул, бантын түбән игән килеш, борылып карамыйча гына. Тавышы үзенә дә ишетелер-ишетелмәс кенә чыкты. Чарасызлыктан гына әйтелгән сүзләр иде бу...
— Әйткән сүз — аткан ук! Ак билет бирәм! — диде подполковник. — Ялгыш аңлама, үзеңне битәрләмә, хыянәт түгел бу. Иреңне ярату билгесе ул...
... Менә хәзер Илсөярнең ире хакына шул офицер белән очрашудан, аның аулак фатирыннан кайтып килеше иде. Җирәнгеч эш, җирәнгеч адым иде бу, әлбәттә. Ләкин нишләтәсең, буласы булды инде. Аның каруы Хәмит армиядән азат! Гомергә! Ишетәсезме? Го-мер-гә!!!
Ул өйләренә кайтып кергәндә, Хәмит табак-савытлар юа иде.
— Соңардың син бүген, — диде ул кухняга килеп кергән хатынына.
— Соңардым шул... — диде Илсөяр, үз-үзе белән сөйләш - кәндәй әкрен генә, һәм шунда кинәт кенә Хәмите янына очынып килде дә бар ачуы, бар көче белән аның кулындагы тәлинкәсен тартып алып идәнгә томырды һәм, кычкырып елый-елый, иренең күкрәген төя башлады: — Син кайчан үз эшләреңне үзең кайгырта башларсың икән? Әйт, кайчан?! Нишләп бу әвеш-түеш килгән тормышыбызның бар ягын да мин кайгыртып яшәргә тиеш?! Син кайчан ир-ат буласың инде?!
— Син нәрсә, Илсөяр?! — дип гаҗәпләнеп катып калды Хәмит. — Әйт, ни булды сиңа бүген?
— Берни дә булмады... Гафу ит мине!.. Арыдым мин бүген... — диде Илсөяр һәм, кинәт куллары белән иренең муенына сарылып, әле һаман сулкылдый-сулкылдый, бантын аның күкрәгенә салды. — Соңардым шул, соңардым бүген... Гафу ит мине...
— Син нәрсә, нәрсә инде син... — диде Хәмит, хатынының яшьләрен сөртеп, һәм аның чәчләреннән сыйпап алды. — Тынычлан, тынычлан! Арыган син бүген...
Илсөяр, башын күтәреп, Хәмитнең йөзенә карады һәм күңеленә янә шом йөгерде...
"Юаш " малай
Эштән кайтып кергән Фердинандны хатыны:
— Мин монда ике егет белән аулак өйдә утыра идем әле, әтисе, — дип шаярып каршы алды.
— Аулак өйдә, җитмәсә берүзеңә ике егет белән утыру начар түгел инде ул, — дип елмайды ире аның бу сүзләреннән соң. — Егетләрең белән таныштырасыңмы соң? Кайда алар?
— Нишлисең, таныштырырга туры килер инде, — диде хатыны һәм, бүлмәләренең ишеген ачып: — Абыегыз кайтты! — дип аваз салды.
Шунда алгы бүлмәдән кырык-кырык биш яшьләрдәге бер авыл агае белән егермеләр тирәсендәге бер егет килеп чыкты.
— Исәнмесез, Фердинанд абый! — дип, кулын бирде олы - рагы. — Мин Нурмөхәммәт малае Альберт булам. Янтыктагы Нурмөхәммәт абыегызны беләсездер?
— Ничек белмим ди мин Нурмөхәммәт абыйны?! — диде йорт хуҗасы, аның белән күрешеп. — Исәнмесез! Ә менә сине бер дә күргән юк шикелле. Бәлки, син кечкенә чакта гына күзгә чалынган булгансыңдыр...
— Нишлисең... Минем дә сезне күргәнем юк иде. Ишетә генә беләм, китапларыгызны укыганым бар. Әти, менә бу кеше безнең туган, дия торган иде, китаплардагы рәсемегезгә карап. Газета -журналлардай хәзер дә басылган әйберләрегезне караштыргалап барам. Менә үзегезне дә күрергә туры килде, Ходай язгач... Ә бу минем олы малаем Равил була...
— Исәнмесез! — дип, әтисе артыннан егет тә кыюсыз гына кулын сузды.
— Исәнме, энем, исәнме! — диде Фердинанд, аның белән күрешеп. — Нурмөхәммәт абыйның шундый оныгы бар диген, ә?! Әй үтә дә соң бу вакыт дигәнең! Су шикелле ага, валлаһи! Нурмөхәммәт абый үзе ничек соң анда, исән-сау гына йөриме? — дип, ул Альбертка күз ташлады.
— Үлде инде, ул, Фердинанд абый. Моннан ике ел элек җитмеш ике яшь тулыр-тулмас китеп барды әти, — диде Альберт,
— Кит инде?! — дип гаҗәпләнде Фердинанд, аягыннан туфлиен сала-сала. — Ишетмәгән идем. Сәгыйтьнең дә әйткәне булмады. Шулай диген, ә?! Куабыз-куабыз бу дөньяны, шулай үлемнең якадан килеп тотканын да абайламый калырсың, валлаһи!
— Нишлисең бит... — дип куйды чәчләре яртылаш агарып өлгергән Альберт, тырнак төпләре каралган, авыр авыл хезмәтеннән сөялләнеп, ярылып беткән кулларын җәеп. — Кумас аң, бармый бит ул, Фердинанд абый. Менә без дә шуны куа-куа килеп чыктык әле сезнең янга. Энегез Сәгыйть абый киңәше белән... Менә монда хат кисәге дә язды әле ул сезгә... — Альберт каушый-каушый кесәсеннән дүрткә бөкләнгән кәгазь чыгарды.
— Хәзер, егетләр... Сез бүлмәгә керә торыгыз. Мин өсне генә алыштырам, кулларны гына юып чыгам, — диде хуҗа кеше һәм ванна бүлмәсенә кереп китте. — Хәзер мин, хәзер...
"Кара син аны, ә... — дип куйды ул, үзе артыннан ванна бүлмәсенең ишеген ябып. — Нурмөхәммәт абый да үлгән. Әйтүче дә булмады. Хәер, алай аралашып яшәмәдек шул..."
Нурмөхәммәт абыйлары әтисе белән бертуган апасының олы малае иде. Мәрзия исемле ул апасы алардан биш чакрымдагы Янтык авылы кешесенә кияүгә чыкты да гомер буе шунда яшәде. Урыны җәннәттә булсын. Үлгәненә дә бишбылтыр инде... Фердинанд яхшы хәтерли әле: бата чакта, бигрәк тә каникул вакытларында, аларга кунакка баргалый иде. Шунысы да хәтерендә: егет чагында, инде армиядән кайткач, Нурмөхәммәт абыйлары аларга еш килгәләде — авы.арындагы шәфкать туташы белән йөри иде. Кичкә таба шуның янына килеп, кайчак Фердинандларда кунгалап та калгалады. И-и гомерләр, әнә шул Нурмөхәммәт абыйлары да гүр иясе булган диген... Хәер, ул чаклардан соң күпме сулар аккан! Инде үзенең авылдан чыгып киткәненә дә... илле дүрттә китте... тиздән, әйе, тагын бер елдан, илле ел була түгелме?! Күрше авылдагы туганнары түгел, үз авылларындагылары да онытыла бара инде. Кунакка кайткан чакларында: "Исәнмесез, Фердинанд абый!" — дип килеп күрешәләр үзе, нишләсен — танымый, бу кем малае яисә бу кем, дип сорарга туры килә.
Ә Нурмөхәммәт абыйлары өйләнде дә, башка чыгып, үз тормышын корып җибәрде, район-фәләнгә барганда юл уңаенда алар кергәләп йөри торган төп йортларыннан китте, шуның белән элемтәләр дә өзелде. Бик тырыш, бик булган, бик бай яшиләр дип ишеткәләгәне бар иде барын, ләкин алар өендә бер мәртәбә дә булмады. Хәер, башка туган-тумача да бик аралашмый иде бугай ул Нурмөхәммәт абыйлары белән. Саран, керсәң, хатыны чәй дә куеп эчерми, дип сөйлиләр иде алар турында.
Ниһаять, Фердинанд, өс-башын алыштырып, кулларын юып, бүлмәгә килеп керде.
— Иә, Янтык нишли анда, Янтык? Урыныннан күчмәдеме? — дип шаяртып алды ул, Альбертка карап.
— Күчүен күчмәде, ә менә бетә бара. Күз алдында бетә бара, Фердинанд абый!.. Колхоз таралды-җимерелде дияргә була, кешеләр кайсы Казанга, кайсы Чаллыга, Түбән Камага китә тора, — диде Альберт һәм әле һаман кулында тотып торган хатны сузды.
<<Аоый! Бу — Нурмөхәммәт абый малае Альберт. Без аның белән аралашып торабыз. Аның малаена кулыңнан килгән кадәр ярдәм итә алмассыңмы? Тырышып кара әле, абый! Ул үзе сөйләп бирер. Үзебез исән-саулар, әкренләп яшәп ятабыз. Барыгызга да күп сәлам! Сәгыйть", — диелгән иде хатта.
— Ни булды? — дип сорады ул, хатны әйләндергәләп. — Сәгыйть ниндидер ярдәм турында язган...
— Менә бу олы улыбыз — Равил ягъни... институтта укый. Хәзер икенче курста экзаменнар биреп йөри. Шул ук вакытта әле беренче курс өчен дә "Россия тарихы" дигән фәннән "койрыгы" бар. Бер ел өстерәлеп килә инде. Ә шушы фән укытучысы сөйләшергә дә, теге икелене төзәтергә дә теләми икән... Яхшы гына сөйләсә дә, бу гына җитәрлек түгел, дип, икеле куеп чыгара икән... Нишләргә дә белгән юк инде, Фердинанд абый, тәмам башлар катты бу малай белән... Тагын бер икеле алып куйса, тфү, тфү, әйттем исә кайттым, аны институттан ук куачаклар... һәм армиягә алачаклар... Бер дә җибәрәсебез килми аны армиягә!..
— Туктале, тукта! — дип бүлдерде аны Фердинанд. — Ул имтихан бирә алмаганга нишләп син чабып йөрисең?! Шушы тәти егет уттай янып йөрергә тиеш бит аңа! Чөнки аның кышка печән, утын әзерлисе дә, хайваннар карыйсы да юк. Бердәнбер эше — уку! Фәкать уку гына! — Ул ачу белән егеткә карап алды. Аннан соң карашын Равилдән әтисенә күчерде, тик шундук тагын егеткә карап тора башлады. Кинәт башында: "Нишләп аның йөзе миңа таныш кебек тоела?! — дигән уй ялтырап китте. — Кайда күргәнем бар минем аны?!"
— Нишләп кеше шикелле укымыйсың соң син, энем? — дип сорады ул кап-кара чәчле, чегәндәй кара йөзле Равилдән. — Ялкаулык куәтлеме, әллә шәһәрдә тормыш көч куймыйча да тәгәри дип уйлыйсыңмы?
— Укыйм мин... тырышам мин... — диде егет, үзалдына сөйләгәндәй, әкрен генә.
— Тырыша да иңде ул, Фердинанд абый, — диде әтисе, аның сүзен куәтләп. — Ләкин ни бит... Татар мәктәбен бетергән бала бит ул. Урысчасы авыр бирелә, укыганымны аңламыйм, ди. АвыЛ баласы бит, Фердинанд абый, белгәнемне дә сөйли алмыйм, укытучы каршына килеп утыруга, каушыйм, бөтен нәрсәне онытам, ди...
— Туктале, Альберт, — дип туктатты аны хуҗа кеше. — Әле унынчыны гына тәмамлап, институтка керү имтиханнары тапшырып йөрүче татар баласы турында сүз барса, мин монысын аңлар идем әле. Әйе, имтиханнарны русча бирүе авырдыр, әлегә кая да чыгып йөрмәгән татар баласына кыендыр, каушыйдыр да, дияр идем. Ләкин ул инде ике ел Казанда яши! Нинди каушау, нинди русча аңламау ди ул?!
— Белмим инде, Фердинанд абый, укы, улым, укый күр, дип тә әйтеп киләм. Аңа түккән акча инде! Укысын, армиягә алмасыннар дип, түләү ле укуга керттем бит мин аны, Фердинанд абый. Күпме акча чыгарып салдым инде шул укуы өчен!..
— Ә ул шуның да кадерен белми, димәк, — диде Ферди - нанд, кулы белән ап-ак чәчләрен сыпырып. — Күрәсең, трай тибеп йөри торгандыр. Эшләп алган мал түгел, әтинеке жәл түгел дигән сыман...
— Юк, трай тибеп йөрми анысы, атай йөри торган матай түгел ул, Фердинанд абый, — дип, аңа каршы төште Альберт, йөзендәге җыерчыкларын атып ташларга теләгәндәй, битләрен сыйпап. — Бик тә юаш матай ул... Прусты укуы авырдыр инде...
— Юаш малай... Укуы авырдыр... — дип кабатлап куй - ды Фердинанд ага, егеткә ачулы караш ташлап. — Әйтерсең институтта татар балаларыннан бер ул гына укый! Ояла белергә кирәк, кешедә җаваплылык хисе булырга тиеш!
Шул вакыт, туйдырды бу синең акыл өйрәтүең дигәндәй, Равил тиз генә сәгатенә карап алды. Каядыр ашыга иде, күрәсең. Аның сәгатенә күз салуы булды, кинәт Фердинанд аганың башында бик озак, әллә кайчаннан бирле исенә төшерә алмыйча аптыраган кирәкле нәрсәсе ап-ачык булып хәтерендә яңарган сыман: "Шушы егет тә бар иде бит анда! — дигән уй йөгереп узды. — Әллә ялгышаммы, әллә аны башка җирдә күргәнем булдымы? Ә бит сәгате дә, браслеты да минекенә охшаган... Хәер, хәзер андыйлар меңнәрчә кешедәдер! Алай да сәгатенә күз төшереп алсаң, комачауламас иде. Шик юкка чыгар иде..."
— Бу егет тәмам шәһәр кешесе булган инде — аны шәһәрнекеләрдән аерып та булмый хәзер! — диде Фердинанд, мөмкин кадәр йомшак тавыш белән. — Әнә нинди кыйммәтле сәгать тагып йөри! Вагоннар бушатып алгандыр инде. Студент чакта без дә иптәшләр белән кирәк нәрсәләрне баржа, вагоннар бушатып алган акчага юнәтә идек. Бик дөрес! Кая, наным, карыйм әле, бигрәк яхшы сәгать, ахрысы, бу... — Ул кулын егеткә таба сузды — күңелен үтә дә зур кызыксыну биләгән иде.
Равил бер аңа, бер әтисенә карап алды, ничектер уңайсызланып калган шикелле булды. Бәлки, Фердинандка гына шулай тоелгандыр.
— Сәгать сәгать инде... Хәзер этендә дә, бетендә дә инде ул, — диде егет. — Унны бетергәч, әти алып бирде...
— Син мин алып биргәнне югалттым дигән идең бугай, улым? — дип куйды шунда әтисе, сөйләшүнең кинәт читкә кереп китүенә эче пошып.
— Башканы алдым аннары, — дип, ишетелер-ишетелмәс кенә, мыгырданды егет, ләкин сизелеп тора, сәгатен күрсәтергә ашыкмый иде ул.
— Кая, наным, карыйк әле шул сәгатеңне, карыйк, — дип кабатлады Фердинанд. — Бигрәк затлы күренә...
— Сәгать сәгать инде, — диде Равия, Шулай да, браслетын ычкындырып, сәгатен салды да туган абыйсына сузды.
— О-о! Шактый ук авыр да икән әле ул! — дигән булды Фердинанд, аны кулында үлчәгәндәй итеп, һәм әйләндергәләп карарга кереште. — "Генеральский" дигән сәгать! — Ул ашыкмыйча гына аның икенче ягын да әйләндереп карады. Иң зур теләге — аның капкачында язуы бармы, юкмы икәнен белү иде. Бар бит язуы, бар! Бу сәгатьне аңа моннан берничә ел элек туган көненә бүләк иткәннәр иде. Браслеты да бик кыйммәтле, анысы да бүләк. Әйе, бу былтыргы җәйдә өч яшүсмер җилкенчәк кулыннан сатдырып атган сәгать иде. Менә аңа атап гравер язган сүзләр! Ләкин Фердинанд аны-моны сиздермәде. — Яхшы сәгать! — дип куйды һәм кулында тоткан килеш, инде аңа бернинди әһәмият бирмәгәндәй, сүзен дәвам итте: — Карате, без төп сүздән читкәрәк киттек бугай. Әлбәттә, туганнарга ярдәм дә итәсе килә. Тик моны ничек эшли алам соң мин, Атьберт?! Мин институтта укытмыйм, андагы кешеләрне белмим. Аның урынына имтиханнар да биреп йөри алмыйм. Журнатист бит мин — газетада эшлим. 
— Сезнең танышлар күптер, Фердинанд абый. Аннары, сез билгеле кеше — язучы да бит! Экзамен алып, өчле булса да куйсын ие аңа теге тарих укытучысы...
— Аңлыйм да сине, Альберт. Тик үзең уйлап кара: ничек дип ул укытучыга, минем туганыма өчлеңне жәлләмә инде, дип әйтәсең?! Күңелсез нәрсә бит бу! Ике кызыбыз да университет бетереп, безнең беркайчан да мондый эшләр белән йөргәнебез булмады!
— Ни бит, Фердинанд абый... Сезнең кызлар шәһәрдә туып үскән бит алар. Ә бу — авыл малае, — диде Альберт, улы ягына ым кагып. — Урысча да белми, юаш та, кеше арасына керергә дә өйрәнмәгән әле ул. Шуңа күрә каушый, белгәнен дә сөйләп бирә алмый...
— Юаш, каушый, дисең алайса? — дип, Фердинанд кисәк кенә бөтен гәүдәсе белән диярлек Альбертка таба борылды.
— Юаш инде, Фердинанд абый, юаш... Каушый да... Урысчасы да юк...
— Минем бу малаең белән очрашканым бар икән бит, Альберт. Хәзер генә хәтерләп алдым шуны. Миңем белән русча бик яхшы сөйләшкән иде ул бер мәртәбә! Бик кыю да иде... Хәтта якамнан тотып селкеде!
— Кайчан, Фердинанд абый?! Ул бит әле сезнең исемне дә белми иде! — дип гаҗәпләнде малайның әтисе,
— Кайчан, кайчан... — дип кабатлады йорт хуҗасы, ачу белән. — Кызганыч, әлбәттә, ләкин очраштык без аның белән бер мәртәбә, очраштык... — Ул кухняда аш-су әзерләп йөргән хатынына эндәште: — Кер әле монда, Фәйрүзә!
— Ашарга әзер анда минем. Нәрсә әйтмәкче идең, әтисе? — дип, бүлмәгә хатыны килеп керде.
— Кара әле менә моны, Фәйрүзә! — диде шунда Ферди - нанд һәм сәгатьне аңа сузды.
— Карале, синең сәгать ич бу! — дип гаҗәпләнде хатыны, аны әйләндергәләп карагач. — Синнән хулиганнар салдырып алган сәгать! Кайдан таптың аны?!
— Таптым инде, — диде Фердинанд, төксе генә. — Бар, өстәл әзерлә, хәзер ашарга керәбез... — Ул, хатыны чыгып киткәч, сәгатьне Равилгә сузды. — Мә, наным, истәлегем булсын. Тик укырга кирәк, укырга! Кешеләр кулыннан сәгать салдырып йөрү эш түгел ул. Әлегә андый бәндәнең нәселебездә булганы юк иде... — Шунда Фердинанд Альбертка таба борылды. — Бу юаш малаең кеше талап җиңел генә яшәмәкче, ахрысы. Уку кайгысы юк бугай анда...
Бүлмәдә авыр тынлык урнашты. Ата белән малай берберенә карап өнсез калганнар иде... 
Авырдыр сөю хәлләре
Йөрәгем яна, ашкына күңел,
Бу бер дә юкка, тикмәгә түгел;
Бу — тәүге сөю, тәүге мәхәббәт,
Миңа нишләргә, әйт, дускаем, өйт!
Җыр
Март ахыры диген инде моны! һава көненә кырыкка төрләнә: йә яңгыр, йә юеш кар ява, йә шакырдатып туңдырып куя, йә февраль бураннары котырынып ала. Хәер, мондый бураннар быел февральдә дә булмады бугай. Чынлыкта февраль бураннары бөтенләй үзгә бит алар: бер башландымы, берничә көн буе котырына. Ә мартныкы, кинәт кенә чыгып ялтырап торган кояшка үч иткәндәй, кисәк кенә башланып китә дә бераздан шулай көтмәгәндә генә тынып кала. Аннан соң шунысы бар: мартта тоташ стена булып ябалак-ябалак кар ява, бөртекләре мамыктай җиңел һәм эреләр.
Менә бүген дә иртән көн якты, кояшлы иде. Бераздан эре, озынча кар бөртекләре яварга кереште. Күрәсең, кышның тиз генә китәсе килми, янә ул кышлыгын тагын бер кат расларга тырыша. Вакыты-вакыты белән җилләнеп тә ала, ә "җил малайлары" исә ак, чиста кар бөртекләре белән куышлы уйнап йөри: йә аларны, бер-берсеннән аерырга теләгәндәй, тузгытып-тузгытып ала, йә ниндидер шуклык белән аерым кар бөртекләре артыннан гына куып йөри сыман. Ә алар күктән салмак кына төшеп килгән җирдән йә уңга, йә сулга тайпыла, кача, йә ниндидер көч аларны кинәт кенә югары күтәрә, шунда болгатып, чөеп йөртә. "Менә тагын яз килде, — дип куйды үз-үзенә тәрәзәдән урамга, ябалак кар буранына карап торган Гафиулла, һәм шундук ирексездән тукталыш ягына, Ул кайтыр якка күз ташлады. — Һаман күренми, озаклады бу бала..."
Әйе, тагын яз килде. Табигатьнең үз законы шул::: кышны — язлар, көзне — кышлар, җәйне — көзләр, язны җәйләр алыштыра, [Галар, гасырлар буе шулай дәвам итә. Шулай булган, киләчәктә дә шулай булачак. Монда гаҗәпләнерлек нәрсә юк. Тик алай да кеше күңеле елның шушы дүрт фасылы арасыннан нигәдер аның язын аеруча бер дулкынлану, ниндидер ашкыну белән көтеп ала. Еллар саен! Яшәрү, яңару алып килгәнгәдер, мөгаен. Табигать язда һәр җан иясенә, гомумән, тереклеккә уяну алып килә бит. Хәер, нинди яшәрү, нинди уяну?! Аның быелгысы Гафиуллага җан газабы гына алып килде дисәң, дөресрәк булмасмы? Әлбәттә, шулай. Газапның да ниндиен диген әле! Кешегә әйтсәң, кеше ышанмаслыгын, кеше көләрлеген, валлаһи... Тукта, бу хәлне ниткән башкаларга әйтү?! Ул үзенең хәзерге халәтен кемгә булса да әйтү, белгертү түгел, ә бәлки аны үзеннән дә яшерергә тырыша. Хәер, Гафиуллаларның кайсысыннан яшерергә тырыша торгандыр ул моны... Чөнки хәзер — инде менә ничә айдан артык вакыт — ул бербөтен булып яшәгән, бер генә булган Гафиулладан берничә Гафиуллага әйләнеп калды. Әйе, карап торышка берәү, ә җанында (һәм тәнендә дә бугай) Гафиуллалар берничә, һәм һәрбере аның хәзерге халәтенә карата төрле фикердә тора: кайсы көлә, кайсы аны аңлый да кебек, кайсы юләргә саный, кайсы, кайгырма, барысы да үтәр — вакыт дәвалый ул, дип тынычландыра...
Халәт дигәннән, хәле бер дә башка язлардагыча түгел шул, түгел. Язлар аңа гадәттә ниндидер күтәренкелек, дәртдәрман, саф, якты өметләр, шул өметләргә төреп, шатлыклар алып килә торган иде. Ниндидер яшәрү, яңару хисләре белән бөтен барлыгын тулыландыра иде. Уяну ташкыны алып килә торган иде, Чөнки һәрвакыттагыча килә иде ул язлар. Каядыр еракка-еракка чакыра торган күңелле ташкыны да, тыңлап туймаслык, бөтен эчке халәтне, бөтен буыннарны, күңелне биләп ала торган матур, җанга җылы рәхәтлек бирә торган моңсу моңы була иде. һәркем өчен дә бер булып, гадәттәгечә килә иде алар. Ә быелгысы гел сагыш, җан тетрәткеч моңсулык кына алып килде сыман... Хәер, сүз нигә яз турында соң әле?! Монда быелгы язның ни катнашы бар! Аның татлы да, бер үк вакытта газаплы да булган бу халәте язда башланмады бит! Аны, гомумән, яз алып килмәде ич! "Алданрак килде бит аңа сөю сагышы, алданрак! Шулай түгелме, ә, Гафиулла? Шулаймы? Ник эндәшмисең, нигә башыңны түбән идең? "Сөю сагышы..." Сагышлы булмаса, сөю булмый ул, юләр! Ах, нинди татлы хатәт, нинди татлы җилкенү! "Сөю сагышы..." Әйттем исә кайттым диген — берәрсе сизенә күрмәсен тагын! Ничек оялмыйча күңелеңә килә птупты сүзләр?! Шушы яшеңдә ниткән "сөю сагышы" ди инде?! Юләрләнмә! Акылыңа кил!"
Ә нигә акылына килергә тиеш әле ул? Күңелен, бөтен барлыгын, һәр күзәнәген сөю сагышы басып атганга Гафиулла гаеплеме? Әйе, татлы һәм газаплы сөю сагышы кичерә ул хәзер. Шуның белән яши... Яшь чакларда гына, анда да бәхетлеләр генә кичерә торган мәхәббәтне менә хәзер, птупты яшендә кичерергә туры килгәнгә, "сагыш" дип атый да бит инде ул. Сагыш булмый, ни булсын ул? Чөнки бу сөюнең, бу шашынуның киләчәге дә юк, хәзергесе дә, дәвамы да! Соңарган, киләчәге булмаган һәм Аның тарафыннан беркайчан кабул ителмәячәк моңсу да, сагышлы да сөю... Бары шуд гына. Кая инде монда Аның күңелендә ниндидер сукмак табачагы, кабул ителү-ителмәве турында уйлану! Бу турыда сүз дә булырга мөмкин түгел — күңелендә кайнаган, ташыган, ургылган хисләрен белгертү күзе төшкән гүзәл тарафыннан үзен мыскыл итү, кимсетү дип тә кабул ителер иде, Иа Хода, ниткән мыскыл итү ди, ниткән кимсетү?!
Менә шулай, Гафиулла. Бу мәхәббәт бер генә яклы, көтмәгәндә-уйламаганда күңелеңә ташкындай килеп кергән ул фәрештәнең исеме дә беленергә тиеш түгел, Ул үзенә карата аның йөрәгендә нинди кайнар утлар янганын белү түгел, күз карашыннан да берни сизәргә тиеш түгел! Әгәр дә мәгәр очраклы рәвештә генә булса да сизенә калса, ул нишләр? Моны үзеннән көлү дип аңласа? Әйе, әгәр әле моңарчы мондый саф, чиста, бөек хис кичермәгән булса, гашыйк булу хәлләрен татымаган булса, ул аны, һичшиксез, юләрлек дип кабул итәчәк. Аңламаячак та, аңлый да алмаячак Ул аны! Үзләре татымаганнар аңларлык нәрсә түгел бит бу, түгел...
Туктале, ниләр уйлап маташа соң әле бу Гафиулла? Кабул итү, кабул итмәү... Каян бантына килә диген шуның ише юләр уйлар... Әйе, ничек кабул итсен ди Ул бу хәбәрне? Бүлмәне (бәлки, бөтен дөньяны) яңгыратып бер көлеп атыр да үзенең коңгырт күзләре белән яшен атып куяр... Шуның белән халәтеңә дә, хәлеңә дә, мәхәббәтеңә дә, сөюеңә дә җавабы шул булыр. Аннары җир тишегенә кереп китәрдәй булып калырсың. Телеңне тешләп. Ярый ла шунда төшеп китәрдәй тишеге табылса... Алар катында юк бит төшеп качарлык типтек. Юк! Әгәр шундый тишек табыла калса, Гафиулла ничә дистә еллардан соң күңел тәрәзәсен каккан, кичерергә туры килгән мондый татлы да, сагышлы-газаплы да, җыр кебек моңлы да хисләрне тату хакына анда керергә дә риза. Ник дөньясы җимерелми шунда! Төшеп китәр иде дә югатыр иде. Мәңгегә. Бу кызның киләчәгенә кара тап төшермәс өчен, үзенең соңарган мәхәббәте белән Аны кимсетмәс өчен, бу кыз батаның атдагы көннәр бәхете өчен ул моңа да барыр иде. Әгәр Аның атдагы бәхете шуннан тора, дисәләр, әйе, моңа да барыр иде Гафиулла. Валлаһи, барыр иде! Уйлап та тормас иде!..
Әйе, күпме еллардан соң матай-шатай шикелле гашыйк бул, имеш! Әй тормыш, тормыш, ничек катлаулы, ничек серле син! Инде кайчандыр яшьлектә булган, шашына-шашына кичергән ул татлы мизгелләр күптән онытылган иде ич инде. Әллә нигә бер генә, хәтер йомгагы сүтелеп уйлар ташкыны әллә кайларда, зәңгәр томаннар артында катган яшьлегенә кабат кайтып килгән чакларда гына искә төшкәләп куя иде. Әйе, булды андый нәрсә: сөю ялкыны аның күңелен дә чолгап алган иде.
Ул вакытта унҗиде яшь иде аңа... Тугызынчыда укый иде. Кышкы каникул вакытында — мәхәббәт язын гына килә дип йөрүчеләр ялгыша икән! — иңде үзләре белән ел ярым бергә укыган, ләкин дөньяда барлыгын да сизмәгән бер кыз төшенә кереп, иртән торгач шуны өзелеп күрәсе килүдән гаҗизләнеп калган иде. Үз иркеннән башка кинәт кенә кабынган шул уттан янып-көеп азапланган иде заманында. Беренче, тәүге гашыйк уты иде ул. Ләкин ул чакта бу хәл аңлашыла, табигый иде: яшьлек үзе шашынып-шашынып сөяр һәм сөелер чак иде бит. Ә хәзер, инде картаеп беткәч, нәрсәгә кирәге бар шундый яну-көюне кабат кичерү?! Моны аңлатырга баш та җитми хәзер. Гафиулла моны үзенә дә аңлата алмый. Тик сөюен генә белә. Яшертен генә...
Яшьлек... Аннан соң күпме сулар акты! Инде өйләнеп хатыны белән бергә яши башлауларына да кырык елдан артык вакыт үтте. Бататары башлы-күзле булды, атарның үз тормышлары, оныклары үсә. Хәзер, Аллага шөкер, бер-берсен хөрмәт итеп, хатык әйтмешли, чөкердәшеп хатыны белән икәү генә яптәп ятатар. Ирне ир иткән дә хатын, юк иткән дә хатын, ди хатык. Гафиулла хатыныннан уңды: ул аның тормышта терәге дә, якын дусты да, сөйгән яры да булды. Шөкер, беркайчан да кеше көлдермәделәр, бер-берсен ярты сүздән аңлашып яшәделәр. Атай гына да түгел, олыгаю гатәмәтедер, мөгаен, бер-берсенә кирәклекләрен, якынлыкларын аңлап яшиләр иде әле моңарчы. Ә монда, нәкъ җырдагыча: "Ә бүген кинәт өзелде йөрәк..." Тик "бүген"е генә туры килми, ә йөрәгенең өзелүе хак.
...Матур гына эшләп йөргән көннәрнең берсендә, Гафиулла эшли торган "Пресс-информ" редакциясенә, алар бүлегенә бер кызны эшкә алдылар. Былтыр гына Казан дәүләт университетының журналистика факультетын тәмамлаган икән. Эшкә алулары гадәти хәл::: чөнки өлкән яшьтәгеләр китә, яшьләр килә тора. Монда искитәрлек берни дә юк. Әлбәттә, гәрчә инде журнатист дипломнары булса да, әле генә килгән яшьләр яңа тормыш юлына, коллективка әллә ни авырлык күрмичә кереп китә алсын өчен, ал арның үзләренә дә, алар кушылган коллективтан да тырышлык таләп ителә. Чөнки тормыш дигәнең университет эскәмиясе түгел, ә билгеле бер максатта тупланган хезмәт коллективы, яңа гына "пешеп чыккан" яшь кешенең тормыш башы. Монда тирә-ягында һәрвакыт уен-көлкеле студент дусларың түгел, ә хезмәт коллективы әгъзалары, эш кешеләре. Монда бүген җыйнаулашып кайсы театрга яисә концертка бару турында түгел, ә эш турында сөйләшәләр.
Шуңа күрә әле генә килеп кергән кешегә, бигрәк тә кичә генә студент эскәмиясеннән төшкән яшьләргә, ярдәм дә кирәк. Мөгаен, аның да иң-иң кирәге мораль ярдәмдер. Моны үз эшләрендә тәҗрибә туплаган кешеләр яхшы аңлый, яхшы белә. Яңа кешегә якты йөз күрсәтергә, тәмле сүзеңне кызганмаска, "дөрес", "яхшы килеп чыккан", "булдыргансың" дигән сүзләрне ешрак әйтергә, аның уңай адымнарын күрә һәм хуплый белергә кирәк. Тикмәгә генә халык: "Яхшы сүз җанга рәхәт, яман сүз — җанга җәрәхәт", — димәгән бит. Бер урынсыз сүз белән дә кешенең үз һөнәренә булган мәхәббәтен юкка чыгарырга, өметен, киләчәккә булган матур-матур уйларын чәлпәрмә китерергә мөмкин...
Ә бит кешегә күп кирәкмени?! Кайчак синең "булган бу!", "яхшы килеп чыккан", "шулай, әлбәтгә" дигән гап-гадисүзләрең дә яшь журналистны рухландырып, канатландырып җибәрер көчкә ия. Тик ал арны әйтергә генә иренмәскә кирәк. Бераздан кичәге студент үзе үк мөстәкыйль рәвештә "очып" китәчәк.
Эшендә шактый тәҗрибәсе булган кеше буларак, Гафиулла Айсылуга кулыннан килгән ярдәмен үзенә бертөрле эчкерсезлек белән күрсәтергә тырышты. Алай гына да түгел, кечкенә генә ярдәме тисә дә, ул шуннан тәм таба, үзендә ниндидер канәгатьлек хисе кичерә иде. Дөрес, кыз үзе дә тырыш булып чыкты — ни әйтсәң дә, кечкенәдән үк эшләп үскән авыл кешесе бит! Саба районыннан диде бугай. Хәер, аның кайдан, кем булуы Гафиулланы кызыксындырмый да. Аның өчен моның бернинди әһәмияте дә юк иде. Иң әһәмиятлесе — шушы юлны сайлаган икән, күңелен биреп эшли бирсен, тизрәк коллективның үз кешесенә әйләнсен, үзен башкалар белән тигез итеп күрә алсын...
Кыз бер ай эшли, ай ярым. Эшли, башка яшьләрдән берние белән дә аерылмый. Көннәр гадәттәгечә үтә: төрле мәдәни-сәнгати чараларга барып-барып кайталар, шул турыда язалар, ул язмалар шундук төрле газета-журнал редакцияләренә җибәрелә, аларда урын ала. Төш җиткәч, бергә ашханәгә төшеп, ашап менәләр.
Гафиулланың газабы, сөю хәлләре әнә шулай тыныч кына эшләп яткан көннәрнең берендә башланды. Көтмәгәндә, уйламаганда. Искә дә китермәгәндә! Газабы? Нишләп "газабы"? Мәхәббәт дигән иң югары, иң саф, иң чиста хис нишләп газап булсын? Булмаганны... Дөрес анысы, дөрес. Тик шулай да... Аның кеше күңеленә кагыла торган үз вакыты була: яшь чакта кага бит ул күңел тәрәзәсен, һич тә кеше илленең теге ягына чыккач түгел бугай. Бу яшьтәге кешедә йөрәкне ешрак тибәргә мәҗбүр итә торган сөю хисләре туа аламы икән... Шикле нәрсә бу, кеше ышанмаслык хәл,.. Әллә, дөнья булгач, аның андый очраклары да бармы? Хәер, була икән бит...
Әлбәттә, аның менә шундые кеше ышанмаслык хәл. Татлы, газаплы, таулар җимерер көчләргә ия булган бу бөек хисне яшь чакта һәркем кичерәдер. Тамырларда яшь кан уйнаклый башлаган вакытта — артта калган яшьлектә генә була торгандыр ул. Шунда гына килешәдер. Ә монда: ышансаң ышан, ышанмас аң — юк! Гафиулла өстенә ул, кем әйтмешли, картлык көнендә килеп җитте. Таудай ишелеп төште. Инде андый хисләр барлыгын күптән онытып бетергәч, күңелендә янәдән сөю дигән газап кабынды. Әгәр дә мәгәр кемдер берәр "картлачының шушындый хәлгә таруы, дучар булуы турында мәзәк итеп сөйләсә, ул мондый хәлнең булырына тамчы да ышанмас иде. Хәер, шуңа күрә Гафиулла үзе дә гаҗәпләнеп калды бит. Юк, гаҗәпләнеп түгел, аптырап катды. Ә сөю, мәхәббәт дигән нәрсә, телисеңме, юкмы, дип сорап тормады, беркөнне күңеле түренә язгы ташкын булып бәреп керде...
...Гадәтәгечә, юк-бар турында сөйләшә-сөйләшә, ашханәгә төшке антка төштеләр. Берничә ел бергә эшләгән иптәше белән ангарларына алып, өстәл янына килеп утырдылар. Ә Айсылу башка бүлектә эшләүче бер иптәш кызы белән — яшьләр үз тиңнәренә тартыла! — чиратта алар артында тора иде. Инде Гафиулла кашык-чәнечкесен кәгазь белән сөртеп маташканда, кулына подносын тотып, Айсылу алар янына (гадәттә, бергә ашыйлар) таба якынлашты. Юк, юк, ул түгел иде бу. Айсылу түгел иде! Бу аның ничәмә-ничә дистә еллар элек күңел пәрдәсен каккан, йокысыз төннәр, газаплы көннәр кичерергә мәҗбүр иткән, тәүге мәхәббәте иде! Тәүге сөюе иде! Әйе, нәкъ үзе, нәкъ Ул иде бу! Тирә-якка нур чәчеп торган шул ук йөз, шул ук коңгырт чәчләр бер карауда үзәгенә — күңел түренә үтеп керә, ниндидер сихри көч белән бөтен барлыгын, бөтен җанын дулкынландыра, айкый торган шул ук коңгырт күзләр... Булмастыр ла! Бу мөмкин хәл түгел!
Айсылуга күтәрелеп караган Гафиулла әллә нишләп инәнеп китте, ашарга җыенып кулына алган кашыгы кулыннан төшеп китә язды. Шул мизгелдә йөрәгенең авыртып китүен, сызланып куюын сизде. Әйтерсең кемдер аны инә белән чәнчеде. Әллә кадап алдымы? Ни булса булды, көтелмәгән шушы ярадан йөрәге талпынып куйды, сулкылдап алды, аннары, ничә чакрымнар җирне йөгереп узган кешенекедәй, күкрәк читлегеннән чыгарга теләгәндәй, каядыр талпынып, ашкынган сыман, дуамалланып еш-еш тибәргә тотынды.
Гафиулла, шул мизгелдә үз-үзен онытып, тәмам онытылып, кызга сихри халәттә калып карап бакты, телсез калды. Иа Алла, мөмкин хәлме бу?! Төшме бу, өнме? Айсылуның нурлы йөзен, коңгырт чәчләрен, коңгырт күзләрен төшендә күрүеме?! Ул ирексездән якындагы иптәшенә карап алды. Юк, төш түгел — иптәше, берни булмагандай, тыныч кына ашап утыра. Гафиулла карашын яңадан кызга күчерде. Әйе, чыннан да төш түгел икән бу: шул ук какча йөз, шул ук коңгырт чәчләр, шул ук коңгырт күзләр... Йөзендәге нурлар да шул ук: Айсылу килә, ә аның алдыннан, җиңеңчә елмайган йөзеннән саркып, нурлар көлтәсе килә. Салмак кына, ашыкмыйча гына атлавы җаена җиңелчә генә чайкалган җыйнак, сыгылмалы гәүдәсе килә... 
Туктале, нигә йөрәге кинәт кенә шулай дулкынланып, дуамалланып алды соң? Ни булды аңа? Нигә сулкылдап куйды? Нигә авырта башлады? Ай ярым янәшә йөргән, бергә эшләгән, моңарчы гел алар белән булган шул Айсылу бит инде югыйсә! Әле генә аралашкан, алай гына түгел, әле менә хәзер генә сөйләшә-сөйләшә бергә ашарга төшкән хезмәттәше, иртән эшкә килгәч мөлаем гына елмаеп, шул ук вакытта бераз гына оялчан тавыш белән "Исәннәрмесез!" дип, ә кичен, эштән китәр алдыннан, тыйнак кына "Сау булыгыз!" дип йөри торган Айсылу. Үз Айсылулары! Инде үз кешеләренә әйләнгән Айсылу. Чәчләре дә шул ук, күзләре дә шул ук, йөз-битләре дә шул ук — берние дә үзгәрмәгән ләбаса! Кыскасы, бөтен барлыгы белән шул ук Айсылу... Алайса ничек аңа менә хәзер генә — нәкъ шушы мизгелдә генә! — нинди нурлар иңгән дә, нәрсәсе белән шул тамаша үзенә тартып тора соң? Нәрсәсе үзгәргән? Юк, кайсы яктан гына карасаң да, шул кыз ич инде бу!
Хәер, туктале, тукта, үзгәреш бар түгелме соң?! Шушы мизгелдә барлык эчке дөньясын, күңелен, җанын айкар көчкә тиң үзгәреш бар икән ләбаса анда! Гадәттә җилкәсенә кадәр төшеп торган чәчләре күтәрелеп, артка үрелеп куелган! Иөзе дә нурлы, алсу бит-яңакл арына килешеп, ал арны бизәп торган матур, килешле колаклары да ачык күренеп тора. Бөтен барлыгы белән ачылган, көтмәгәндә пәйда булган Гүзәллек! Тулысы белән күзләр хозурына ачылган гапгади, самими матурлык, исләр китәрлек, һуштан яздырырлык Чибәрлек! Кара син аны, тузгыган чәчләр кешеләр күзеннән нинди чибәрлекне яшереп торганнар!..
Ә менә монысы ни тагын?! Кызның коңгырт күзләреннән ниндидер зәңгәрсу нур сибелә түгелме? Әйе, сибелә шул, сибелә! Күз төшүгә, үзенә тарта, җанны, күзне иркәли торган, дөресрәге, сихерләп үзенә җәлеп иткән, җанга ятышлы җылы, йомшак нур. Уд үзенең серле зәңгәрлеге белән Айсылуның йөзенә, күзләренә өстәмә ямь иңдереп тора сыман. Менә ни өчен үтә дә нурлы, үтә дә гүзәл икән аның йөзе! Менә ни өчен күзләрне камаштырырлык нәфислек бөркелә икән кыздан!
Айсылу атар утырган өстәл янына якынлашты. Баксаң, ул күз керфекләренә җиңелчә генә зәңгәрсу сөрмә тарткан икән.
Гафиулла, шушы кыска гына вакыт эчендә Айсылуның гүзәллеген, нәфислеген күреп, тетрәнеп китте. "Карале, безнең Айсылуыбыз нинди чибәр икән бит! — дип сокланып куйды ул эченнән. — Әллә ниткән дәрәҗәле-мәртәбәде чибәрлек конкурсларындагы гүзәлләрең бер якта торсын!"
Ә үзе, кыз яннарына килеп утыргач:
— Син бүген тугызынчы сыйныф укучысы кебек, Айсылу! - диде, 
— Яшәрткәнегез өчен рәхмәт, Гафиулла абый, — дип җавап кайтарды кыз, җиңелчә кызарып.
Менә шушы бер мизгел — кеше ышанмаслык хәл! — Гафиулланы әллә нишләтте. Йөрәген авырттырды, кайдандыр тирәннән күңелен айкап алды, тәмам исертеп җибәрде, иләсләндерде, өнсез итте дә куйды. Әйе, нәкъ өнен алды бугай. Бөтен җаны актарылды, бөтен тәне, бөтен тамырлары буйлап татлы, кайнар ут йөгереп узды. Әллә ток суктымы? Йөрәге, үзенә һөҗүм ясатганны сизенгәндәй, сулкылдап куйды, чөнки мондый татлы, кайнар утны күптән тойганы юк иде...
Юк, дөрес түгел: йөрәге сызланып кына китте, ләкин ниндидер тансык (әйтерсең көтелгән!), шул ук вакытта аңлаешсыз сызлану иде бу. Ләкин ул моны үзенә ясалган һөҗүм дип кабул итмәде бугай... Ниндидер күңелле рәхәтлек, соклану хисе кичереп, тырпылдап кына алды шикелле.
Бер мизгел һәм ай ярым вакыт... Ай ярым вакыт һәм шушы бер мизгел... Шул бер мизгел әнә шушы ай ярым эчендә сизмәгәнен, күрмәгәнен бөтен барлыгы белән ачты да салды! Әлбәттә, Гафиулла шушы мизгелнең үзе өчен нинди авыр газапка әйләнәчәген башына да китерми иде әле... Чөнки бу әлегә шушы яшь сылуның, гүзәл затның, чибәр, самими кызның матурлыгына бер соклану гына иде шикелле. Фәкать соклану гына, үзе өчен аның гүзәллеген ачу гына кебек иде...
Бер мизгел! Әнә шул мизгел аның бөтен күңелен актарып алды. Шундук аңа әллә нәрсә булды: күңеле генә түгел, бөтен җаны актарылды. Үзе белән ни булганын хәзергә генә сизмәде, аңлап өлгермәде бугай әле ул,. Монысына ул соңыннан гына төшенде. Аны сөю уты дигән нәрсә шул ук көнне яндыра-көйдерә башладымы, әллә башка, шул мизгел дән соң башландымы бу татлы газап? Шайтан белгән...
Тик хәзер шунысын гына белә: кая гына бармасын, ни генә эшләмәсен, алдында һаман шул мизгелдәге Айсылу басып тора! Юләр түгел диген, ул хәзер тик аны гына күрә, аның тавышын гына ишетә. Аңа караган саен үзәкләре өзелеп китә, шулай да үзенә сиздермичә генә, һаман, тагын, тагын карарга тырыша, аны күрергә тырыша. Тавышын, көлүен ишеткән саен, җанын нәрсәдер чеметеп-чеметеп куя, ләкин һаман шул тавышны, шул көлүне ишетәсе килә. Аның тавышыдай матур, аның тавышыдай йомшак, ягымлы тавыш бөтен дөньясында юктыр кебек тоела. Аның йөзе генә нурлы сыман, аның муены гына нәфис сыман, аның килешле, матур, кечкенә алкалары гына кызның колак яфракларына бантка бер генә хатын-кызда да булмый торган ямь-нәфислек биреп, бизәп торалар төсле. Айсылу башын боргалаганда, шул кечкенә генә алкалар аның йөз-битенә, яңакларына үзенә бертөрле гүзәллек, чибәрлек өстиләр сыман... Хәер, нигә "сыман?!" Кистереп әйтә ала. Өстиләр! Әй ул кояш яктысында нечкә тамырлары күренвп-беленеп киткән нәфис колак яфраклары! Әй ул сызылып киткән кашлар! Әй ул нурлы коңгырт күзләр!
Гафиулланың күңеле көтмәгәндә урыныннан купты, иләсмиләсләнде. Аның барлык күзәнәкләрен әле үзе дә аңлап - төшенеп бетермәгән ниндидер җилкенү, дулкынлану, билгесезлек биләп алды. Кая талпына, кая очына, нишләмәкче? һич аңларлык түгел. Алай гынамы! Аңлатырлык та түгел бит! Менә шулай бер кызга гашыйк булдым дип, берәрсенә аңлатып кара син! Ычкынган бу, акылы җиңеләйгән, диячәкләр. Шулай булмыйча соң! Инде балалары гына түгел, оныклары да буйга җитеп килгән кешенең ничек гөл чәчәгедәй япьяшь, гүзәллеге бөтен дөньяга сибелгән кызга күңеле төшсен ди?! Булмаганны!.. Дөньясында булырлык эш түгел бу! Вакытлыча тилерү, вакытлыча исәрләнү генәдер. Иәбулмаса, картлыкның яшьлеккә соклануыдыр. Әйе, мөгаен, шулайдыр, яшьлек матурлыгына, яшьлек гүзәллегенә соклану гынадыр... Монысы гаҗәп түгел, монысы була торган нәрсә. Яшьлекнең сокландыруы гаҗәп эшме? Яңа нәрсәме? Юк, һич юк! Гомер-гомергә шулай булган, шулай дәвам итә һәм шулай дәвам итәчәк! Ә менә шушы гап-гади соклануны гыйшык дәрәҗәсенә күтәрү кирәкме? Менә монысы, чыннан да, юләрлек инде аның! Тилермә! Берәрсе сизенсә, оятын кая куярсың? Ә?
Сокланумы бу, шашынып сөюме, Гафиулла өчен моның ни әһәмияте бар? Ул бары тик бер генә нәрсәне белә: бу кызны өзелеп ярата, шашынып сөя! Иртән дә, кичен дә, ятса да, торса да күңелендә бары тик птупты кыз — Айсылу гына! Бөтен йөрәге, бөтен күзәнәкләре, бөтен буыннары белән аңлый: бары Ул гына! Ул гына! Шуннан соң нишләргә? Бу януга ничек түзәргә? Күңеле өчен бу сораулар әһәмиятле түгел, анда аның эше юк, ул бу сорауларны ишетми дә, ишетергә дә теләми...
Үзе өчен Айсылуны ачкан шул беренче көннән соң моңарчы үзендә шигърият дигән нәрсәнең очкынын да сизмәгән Гафиуллага әллә нәрсә булды: хәзер ниндидер ләззәтле хиссият эчендә йөзә һәм күңеленә шигырь юллары килә башлады. Алай гына да түгел, атар иләс-миләс күңелендә үзеннән-үзе туа! Беркөн шулай, төшке аш вакытында, бераз саф һава суларга дип чыккан җиреннән шундый бер шигырь күңеленә килде:
Кар сулары бетте,
Ярсулары үтте,
Ташлар тәгәрәми ташкында.
Минем генә йөрәк,
Сагынудан йөдәп,
Бәйгедәге аттай ашкына...
"Карале, сөю дигән нәрсә менә нишләтә икән кешене, ә! — дип гаҗәпләнде ул, кинәттән генә туган шагыйрьлек сәләтенә сокланып. — Гомер булмаганны, шагыйрь булып китәрсең, әй!,."
Ләкин ул юлларны эчке ләззәт белән авыз эченнән кабатлый торгач, инде ал арны кайдадыр ишеткән кебек тоелды. Әйе, кайдадыр ишеткәне бар. Тик кайда? Кайчан?
"Кайчан? Кайда? — дип үчекләде шунда Гафиуллаларның берсе. — Җыр бит бу, җүләр булмасаң! Үзәкләргә үтеп керә торган итеп Габдулла Рәхимкулов җырлый иде ич аны! Күрәсең, кайчандыр синең күңелеңә дә сеңеп калган. Ә хәзер исә тузга язмаган тиле хисләрең шуны кысрыклап чыгарган да син, дивана, шигырь яздым дип утырасың. Шигырь язган, шагыйрь булган, имеш! И-и дивана, дивана..."
Бу уйларыннан соң Гафиулла ничектер сүрелеп, сүлпәнләнеп калды. Дөрес икән шул, шайтан алгыры, ничәмә-ничә тапкырлар ишеткән, дулкынланып тыңлаган "Сөенечкә дисәм..." дигән җыр икән ләбаса бу! Кайдадыр тирәндә, күңел төпкелендә яткан шул җыр исенә төшкән...
"Әллә кайчангы булмагае!.. — дип, үз-үзен тынычландырырга тырышты ул. — Барыбер яхшы шигырь, сүзләре дә яхшы, күңелгә үтеп керә. Дөрес сүзләр! Минем күңелемнән саркып чыккан шикелле яңгырыйлар. Үзем язган кебек...
Бу "шигыре" белән уңайсызрак хәл килеп чыкса да, Гафиулла күңелендә казынудан туктамады — анда шигъри юллар туа торды. Беркөн чираттагы "летучка"да утырганда, күңеле әллә кайларда очынып шушы кыз белән саташканда, аны сөендереп, ниһаять, шигырь чишмәсеннән өч юл ургылды:
Нишләде бу күңел,
һич аңларлык түгел —
Кышкы бураннарда яз анда...
Ул, әсәрләнеп, авыз эченнән бер дулкынлану белән аны кабатлап куйды. Аңа бу минутларда "летучка" әллә бар, әллә юк иде. Ул — хисләр дулкынында йөзә. Ул — еракта, зәңгәр хыял канатларына утырып, зәп-зәңгәр күктә очып йөри. Янында — Айсылу, коңгырт күзле, коңгырт чәчле Айсылу! Йөзеннән йомшак зәңгәр нур көлтәсе балкып торган Айсылу!..
Очалар да очалар, тирә-якларында шундый иркен киңлек, бөтен галәмдә алар икесе генә кебек. Очалар, ә колак төбендә Айсылуның хәтфәдәй йомшак, әллә нинди моңнардан да ягымлы тавышы яңгырый: "Син тот мине, Гафиулла абый, тот, егылып төшәм бит мин! Курыкма, кысыбрак тот! — Ә үзе, птупты сүзләреннән тәм тапкандай, көлә дә көлә. Үзе аңа сыена, күзләренә карый-карый елыша. Менә инде куенына ук кереп бетте: — Кыс дигәч тә, кулыңны озайтма инде син, Гафиулла абый! Оялтасың ич. О-ял-та-сы-ы-ы-ың..." Зәңгәр офыкта кабат-кабат көлү тавышы яңгырый... Гафиулла утырган җиреннән елмаеп куя...
— Гафиулла абый безне тыңламый бугай... Ишетәсезме, Гафиулла абый, сайлау көннәре якынлаша... Кешеләр фикерен чагылдырырга кирәк...
Бу сүзләр аның колагына, бераздан соң гына башына барып җитә. Ул уйларыннан арына да чынбарлыкка, кызып "летучка" барган бүлмәгә кайта. Шундый татлы фантазиясен бүлдерүләренә ачуы килеп куя.
— Тыңлыйм мин... Эшләрбез, чагылдырырбыз... — дип мыгырданып ала ул, һәм яңадан әле генә күңелендә туган шигыренә әйләнеп кайта. Аны тагын бер мәртәбә эченнән укып чыкты да тагын туктап калды. Ләкин ничә тапкыр шул өч юлны кабатлап-кабатлап караса да, шигыренең дәвамы күңел тәрәзәсен һич тә какмады. Нишләтәсең, килми башына! Моңарчы, шигырь язам дип, бер мәртәбә дә каләм тибрәтеп карамагангадыр, мөгаен. Иә бу нәрсәгә сәләте дә юктыр. Ә аның бу куплетын ничек кенә булса да язып бетерәсе килә иде. Алай итте ул, болай итте, тырыша торгач, башлаган шигыренең тагын өч юлы күңелендә яктырып китте:
Язгы ташкын булып,
Ага ярлар тулып —
Гөрләвекләр генә аз аңа...
Ниһаять, авырлык белән туган бу юлларны Гафиулла авыз эченнән берничә тапкыр кабатлап алды. Соңыннан күңелен канәгатьлек хисе биләп алды. Хәзерге халәте, күңел хиссияте шигырь тудырырлык бит! Чыннан да, йөрәгендәге сөю ялкыны ташкындай ургыла, ә язгы гөрләвекләр ул ташкын янында гаҗәеп көчсез булып тоела иде.
Әйе., аның хисе көчле, сөюе иксез-чиксез диңгез сыман — колачларлык, үлчәрлек кенә түгел, чөнки кешелек аны үлчи торган приборлар уйлап тапмаган әле, "Ләкин шуннан нәрсә? Шушы әйтелмәгән — Һәм әйтелмәячәк! — мәхәббәтең белән нишләмәкче буласың?! Бервакытта да, беркайчан да, бернинди очракта да әйтеп-аңлатып булмый торган шушы сөю газабыннан нинди рәхәтлек табарсың? Ни белән тәмамланыр бу мәхәббәтең? Бу сөю хәлләрең ни белән бетәр дип уйлыйсың? Әнә шулар турыңда уйла да тукта — шашынма, юләр! Юкка дуаматланасың. Йөрәк, хис, күңел, сөю, имеш!.. Хис таптый, имеш... Хис түгел, юләрлек ташый синдә, беләсең килсә! Бөтен сөюең, бөтен мәхәббәтең менә шул синең, дивана..."
Гафиулланың берсе әйтә бу сүзләрне. Үзара бәхәсләшергә ярата торганы, үҗәте. Хәер, бер караганда, аңлый да кебек ул аны — дөресен сукалый шикелле. Шикелле түгел, һичшиксез, хаклы ул. Тик... ярар, дөрес тә әйтсен ди. Шуннан нәрсә? Дөреслеген үзе дә белә — башына ат типмәгән. Ләкин бу сөю, бу соңарган мәхәббәтне үзе теләп, үзе чакырып алмады лабаса! Көтмәгәндә башына ишелеп төшкән нәрсә бит ул! Язгы ташкын булып, ирексездән күңел капкасына бәреп кергән давыл! Бәреп кергәндә, моннан соң нишләрсең син, дип сорамады ич бу давыл. Шуңа күрә үзеңне төрле сораулар белән аптыратма хәзер! Юк аның җаваплары, юк! Җавапсыз шашыну, җавапсыз сөю бу. Нинди сорау, нинди җаваплар?! Монда барысы да ачык, барысы да аңлаешлы: ул Аны сөя! Беркемгә сорау да бирми, беркемнән җавабын да көтми, бернинди сораусыз, бернинди җавапсыз сөя! Беркемгә дә берни әйтмичә генә сөя. Аның кыз күңеленә ниндидер вәсвәсә салырга, мәхәббәтен белдерергә, утта януын сиздерергә хакы юк. Шуңа күрә Аңа әйтми дә, белдерми дә ул аны. һәм беркайчан белдермәячәк тә... И ә, моның нәрсәсе аңлашылмый? Бернинди сораулар да кирәк түгел, бернинди җаваплар да...
Ул сөя! Шашынып сөя! Ул хәзер хыяллар диңгезендә йөзә. Чөнки шунда яши ул хәзер, шунда! Анда — хыяллар белән үрелгән фантазия киңлеге. Иксез-чиксез киңлек. Дулкыннары бөтен күңелен айкый торган саф, чиста, зәңгәр киңлек. Ул әнә шул киңлектә оча... Җырлый-җырлый оча... Елый-елый оча... Елый дигәннән, монысы нәрсә инде тагын?! Кайчак аның иксез-чиксез далага, иксез-чиксез кырларга, йә кара урманнар арасына барып чыгасы, шунда күңеле басылганчы җырлыйсы, күңеле басылганчы үкереп-үкереп елыйсы килгән чаклары була. Тик кеше генә булмасын да, аны беркем күрмәсен, хәлен беркем сизмәсен генә. Шунда аңа җиңел булыр кебек. Сөю сагышы кими төшәр сыман...
Ничәнче мәртәбә
Нурланып яз килде,
Тургайлар канатын кагынды.
Күзләрең сагышлы,
Дип әйтте бер тургай.
Нишлисең соң, тургаем, сагындым...
Бу җыр тәрәзәдән урамга, ябалак булып яуган ак карларга карап торган Гафиулла күңеленә кинәт кенә кагылып алды. Көй-аһәңе дә нәкъ хәзерге халәтенә бик тә тәңгәл килгәнгәдер, мөгаен. Күп мәртәбәләр ишеткәне бар аны. Моңсу җыр. Сагышлы моң...
Күңелендә яңарган шушы моң, шушы яңгыраш, аһәң шундук аның күңелен айкап-чайкап алды да, хыялларга төреп, аны әллә кайларга — тургайлы кырлар киңлегенә, хәтфәдәй яшел, аллы-гөлле чәчәкле болыннарга, челтерәп аккан чишмәләр, шаулап аккан сулар янына алып китте... 
...Су буе. Тал-тирәк* Чут-чут итеп кошлар сайрый. Әйтерсең берсеннән-берсе уздырырга тырышалар. Ә күктә — тургайлар тавышы. Салмак кына аккан су өстендә кояш нурлары уйный. Су буенда алар. Айсылу һәм ул. Икесе генә! Бөтен дөньясында икесе генә! Йомшак кына искән җылы җил Айсылуның чигәсенә төшеп торган берничә бөртек коңгырт чәчләре белән уйный. Кызның иллә дә матур булып сызылып киткән кашлары, бу хәлгә гаҗәпләнгәндәй, бераз дугаланып килгәннәр. Елмайганда аның матур, тигез тешләре, бераз юкарак йөзенә килешеп торган, җиңелчә генә кызыл йөгертелгән алсу иреннәре ямь өстенә ямь биреп торалар.
— Берничә бөртек чәчең чигәңә төшкән, рәтләп куйыйм әле шул арны, — ди Гафиулла һәм куллары белән Айсылуның шул тыңлаусыз чәчләренә кагыла, ниндидер эчке ләззәт, эчке дулкынлану белән аларны кызның колак артына сыпырыпсыпырып куя.
Кызның чәчләренә, чигәсенә, яңакларына кагылу әйтеп аңлата алмаслык дәрәҗәдә рәхәт! Шул рәхәтлектән, шул дулкынланудан куллары калтырый бугай хәтта. Ул — бәхетле! Ул бу дөньяда иң бәхетле кешеләрнең берсе! Шулай булмыйча соң! Табигать яраткан шушы чәчәккә, шушы алсу чәчәккә кулларың белән кагыл әле син! Дулкынлану гына түгел, эреп юкка чыгарсың... Юк булырсың...
— Җитәр инде, Гафиулла абый, рәтләнгәндер...
Кызның бу сүзләреннән соң, ул уңайсызланып кала, ләкин кулын аласы килми. Тагын озак-озак сыйпар иде әле ул бу коңгырт, хуш исле чәчләрне...
— Су коенмыйсыңмы, Айсылу?
— Юк, коенмыйм, Гафиулла абый. Оялам мин...
— Менә җүләр! Су коену оят эшме?! Коен рәхәтләнеп!
— Юк, юк! Коенмыйм, синнән оялам...
— Син чишенгәндә, мин читкә китеп торырмын... — Үзенең күзләре ирексездән Айсылуның гәүдәсенә, килеште генә каткып торган күкрәгенә төшә. Ул үзенең бу карашыннан оялып куя. Үзе ояла, әмма шул ук вакытта үзе кызның нәфис, ак тәнен, — ә ул, аның уенча, нәкъ нәфис һәм ак булырга тиеш! — калтыранган куллары белән капшагандай була. — Сине оялтмас өчен...
— Юк, юк, барыбер коенмыйм! Болай гына йөрик...
— Кая, кулыңны бир әле миңа, Айсылу! Иә ялгыш суга егылып төшәрсең...
— Егылган ди! Мин исерек түгел лә!
— Алайса минем кулымны тот! Чөнки мин исерек. Мин чыннан да исерек бит хәзер, Айсылу! Сиңа булган мәхәббәтемнән исереп йөрим мин... Белмисең генә... Сизмисең генә...
— Кызык кеше син, Гафиулла абый. Әллә ниләр сөйлисең. Шаян кеше син... 
Алай да кыз кыяр-кыймас кына бер кулын аңа таба суза. Сузмый, ә бәлки, кулын үзенең учына атып, аны токка тоташтыра. Гафиулланың бөтен тәне, бөтен тамырлары буйлап кайнар ут йөгерә, шунда барлык күзәнәкләрен, миен татлы, сүз белән аңлатып бирә алмаслык рәхәт җылылык биләп ала. Ул шушы рәхәтлектән, бөтен җирен көйдергән шушы уттан тәмам исерә, хәтта балтты әйләнә башлый...
— Кулың кайнар синең, Айсылу...
— Яшь кызларның гел шулайдыр инде ул, Гафиулла абый...
"Яшь кызларның? Әйе шул, әйе, шулай булырга тиештер шул. Чөнки яшьлек үзе дәртле чак бит ул!.. — дип офтанып куя Гафиулла эченнән. — Ә менә минекеләр салкынча бугай. Салкын йөгергән инде аларга..."
— Нишләп кулыңны алдың, Айсылу?
— Син аны әллә нишләтәсең... кысасың бит, Гафиулла абый... — Аннары, яшь кызга олы яшьтәге ир-ат белән кулгакул тотынышып йөрү килешми дә бит... Кеше-кара ни уйламас...
И-и, бу фантазия дигән нәрсә!.. Очы-кырые бармы икән аның? Юктыр, мөгаен. Бәлки, аның чиксезлеге яхшыдыр да?.. Шуның аркасында нинди татлы, хәтта төшләргә дә кермәгән бәхетле мизгелләрне кичерергә була...
...Менә, ниһаять, ике ял көне үтеп, Гафиулла очып-очынып, ашкынып эшкә килә. Ә Айсылу — юк. Юк Айсылу! Аны ниндидер тынычсызлану, билгесезлек сагышы чорнап ала, кинәт күңелендә берничә борчулы сорау туа: әллә килеп кенә җитмәгәнме, әллә авырыймы, әллә берәр нәрсә булганмы? Ул ирексездән сәгатенә карап ала. һәм бераз тынычлангандай була — иртә икән ич әле! Бераздан килер, килер... Апткынма, түземле бул! Авырмасын гына...
Хәзер аның һәр көне менә шушылай диярлек үтә . Кич белән аерылышканнан соң иртәнгегә хәтле һаман Аны көтеп яши ул. Юк, көтеп түгел, Аның белән яши, гел Аны уйлап яши... Аптап утырганда да, телевизор караганда да, йоклаганда да уенда Ул гына. Хәтта төшенә дә керә инде бу кыз...
Бер төндә төш күреп елмаеп уянды. Имеш, Айсылу, янына килеп, башын аның күкрәгенә куйган. Йөзендә нур балкый, үзе бер сүз дә әйтми, фәкать елмая гына. Ә Гафиулла аның чәчләреннән сыйпый һәм гаҗәпләнә: "Бу кыз буйга миннән калкурак түгел идеме соң?! Алайса башын ничек минем күкрәккә куйган?!" Менә шундый төш. Хәер, тагын бер мәртәбә күрде әле ул Аны төшендә...
Яңа гына төзелеп килгән йорт ишегалды иде бугай. Әйтеп булмый, әллә монда булышырга җибәргәннәр, чөнки алар малярлар киемендә, имеш. Гафиуллага таба килә торган Айсылу, инде килеп җитәм дигәндә генә, кырт борылып, аны чакыручы бер яшь кеше янына китеп барды... 
Менә шулай имле ул тормышта: яшьләр гел яшьләргә тартыла, дип үпкәләп куйган иде аңа Гафиулла. Иртән йокысыннан торгач, ул бу төшен күңелсезләнеп кенә исенә төшерде. Беренче төше, Айсылуның аның күкрәгенә башын куйганы, матур иде. Ул аны ниндидер ләззәт белән берничә көн хәтерләп, күз алдына китереп йөргән иде...
Ниһаять, ишек ачылып китә һәм, кояштай балкып, бүлмәләренә Айсылу килеп керә. Юк, Айсылу түгел — нурлар көлтәсе! Шунда бүлмәләре яктырып киткәндәй була, Гафиулланың үзен дә, бүлмә эчен дә ниндидер җылылык биләп ала. Кыз, ашыкмыйча гына өстеннән салып, пәлтәсен элгечкә элеп куя, башлыгын сала... һәм Гафиулланың күз алдында тал чыбыгыдай зифа буйлы, нечкә билле, сыгылмалы гәүдәле Айсылу пәйда була. Әйе, Ул бу! Ул! Кичәге Айсылу, өченче көнге Айсылу, аны гашыйк иттергәндәге Айсылу!
Кыз ашыкмыйча гына — сокланып үзәге өзелсен әле дигәндер, валлаһи! — ак, нәфис кулдары белән чәчләрен артка җыеп, ала рны тарак сыман каптыргыч белән (аның берәр исеме бардыр инде, тик Гафиулла белми генә) эләктереп куя. Ул тагын нәкъ теге чактагы, — ашханәдә күргәндәге, — мәһабәтле, гүзәл Айсылуга әйләнә. Юк, Айсылу түгел, бөтен йөзеннән, бөтен җиреннән нур сирпеп торучы алиһә бугай бу! Шунда аның ак, озын муенына, ягъни бөтен кыяфәтенә ямь биреп, нечкә генә сары муенсасы ялтырап китә. Ул исә кызның гәүдәсеннән сибелгән нурлар көлтәсенә тагын да ниндидер серле матурлык өсти сыман.
— Килдеңме, Айсылу? Мин сине шундый сагындым...
Гафиулла, урыныннан торып, аның янына килә дә ике кулы белән кызны кочаклап ала, иреннәрен аның битенә, муенына, чәчләренә тидерә. Кыздан Исерткеч хушбуй исе килә, хәтта балтты әйләнеп киткәндәй була. Әллә хушбуй исе түгелме бу? Бу татлы ис аның куе коңгырт чәчләреннән киләме? Кочаклаганнан соң кызның җиңедчә генә калтыранып куйган тәненнән иңгән үзәк өзгеч кайнар җылылык Гафиулланың бөтен тәненә тарала. Ул күзләрен йома, шул кайнарлыктан, исерткеч истән эри башлый, эри, эри...
— Мин сине шундый сагындым, Айсылу!.. — дип пышылдый ул хыялый фантазиясендә кызның нәфис колагына...
Әй бу фантазиядән туган татлы мизгелләр! Алар йөрәккә сары май булып ята, азга гына булса да җанны тынычландыра, газаплы сөюнең сары сагышын бераз тоныкландыра төшә шикелле, шуннан соң күңелендәге язгы ярсу хисләр ташкыны бераз ярларына керә сыман. Фантазия Гафиулланың хәзерге газаплы халәтен баса кебек, сагышлы сөюенә аваздаш татлы кайтаваз алып килгәндәй була. Татлы язгы уйланулар дөньяңны оныттыра... 
...Менә ул уң кулы белән Айсылуның биленнән кысып тоткан да, шушы бәхетеннән шашынып, чәчәкле болыннан атлый. Баш очларында — кошлар тавышы, ә монда, аяк асларында, чәчәкләр диңгезе, анда исә, берсеннән-берсе матур канатларын җилпи-җилпи, күбәләкләр оча, бер чәчәктән икенчесенә куна-куна, күңелле генә безелди-безелди бал кортлары татлы ширбәт җыя. Тынлык. Идиллия! Тирә-якта җаннарга тынычлык иңдерә торган яшеллек җәйрәп ята. Алсу яшеДлек. Туктале, дөньяда алсу яшеллек тә була микәнни?! Юктыр ул дөньяда андый яшеллек!.. Монысы бәхетеннән исергән Гафиулла күзенә генә гадәти яшеллек алсу булып күренәдер. Ул шушы болын яшеллеген Айсылу йөзеннән сирпелгән серле нурлар балкышы белән бергә кушарга, бергә бәйләргә генә омтыладыр. Хәер, барыбер түгелмени! Иң мөһиме — алар менә шушы алсу, зәңгәрсу яшеллектә икесе генә. Бантка беркем дә юк!..
Гафиулла барган җиреннән туктап кала да Айсылуны үзенә таба бора. Юк, бормый, нигә туктадык дигән сораулы карашын кыз үзе аңа юнәлдерә. Гафиулла озак кына кызның коңгырт күзләренә карап тора, аннары, кулын биленнән атып, җиңелчә калтыранган бармаклары белән дугаланып торган кашларын сыйпый, ике битеннән, яңакларыннан үткәрә... Рәхәт, шашындырырлык мизгелләр! Менә инде куллары үзенә бертөрле хуш ис аңкытып торган чәчләренә кагыла, аннары ул кызның башын күкрәгенә кыса... Айсылуның кайнар сулышы аның битен көйдереп алгандай була...
— Сез чыгасызмы?
Бу тавыш аны татлы фантазиясеннән чынбарлыкка кайтара, ул сискәнеп китә, һәм, ашыгып:
— Әйе, әйе, чыгам мин, — дип җавап бирә ул тавыптка.
Троллейбус туктый. Халык ташкыны аны үзе белән тышка алып чыга. Троллейбус, халыкны тукталышта төшереп, китеп бара, һушына килеп күзен ачып караса, Гафиулла дүрт тукталыш алдан төшеп калган икән ләбаса! Менә сиңа фантазия! Ул шуннан айнып җитмәгән булган...
Кинәт, тәрәзәгә карап уйланып торганда, телефон шылтырады. Ул уйларыннан бүленде, ашыга-ашыга өстәле янына килеп, трубканы күтәрде.
— Сезме бу, Гафиулла абый? Исәнмесез! — Бу Айсылуның егете Исмәгыйль тавышы иде. — Айсылу кирәк иде миңа...
— Исәнме, Исмәгыйль! Айсылу пресс-конференциягә киткән иде шул, Тиздән кайтып җитәргә тиеш...
— Ярар алайса, бераздан шылтыратырмын...
"Менә шулай, туган, — дип куйды аңа эчтән Гафиуллаларның берсе, гел бәхәсләшергә ярата торганы. — Кызның егете бар, ә син... Юләр, әллә ниткән фантазияләрең белән шашынып ятасың. Сөям, имеш! Мәхәббәт, имеш! Юкка корытма авыз суыңны! Хәзерге заман Ромеосы табылган!.. Ак чәчле Ромео... Хәер, әгәр сиңа шулай кирәк икән, сиңа шулай ошый икән, шуннан ниндидер күңел тынычлыгы, тәм табасың икән, йөз шул фантазияңдә, хыяллана бир! Тик ычкына гына күрмә! Булыр аннан соң фантазия... "Мин — Ромео!" — дип, күкрәк сугып ятарсың аннары сары йортта. Кемнәр генә ятмый ди анда: Наполеоннан алып Сталинга тикле бар, ди. Хыяллана бир, тик кыз гына берни сизмәсен. Аңа ак чәчле Ромео кирәкми. Аңа Исмәгыйль кебек Ромео кирәк! Ишеттеңме, хыялый җан?"
"Акылыңны үзеңә калдыр! Мин боларны син әйтмәсәң дә беләм. Күптән беләм... — дип җавап бирде аңа беренче Гафиулла. — Мин сиңа ике айга якын әйтә кил әм: мин бернинди Ромео түгел, мин бу якты дөньяның бәхетле бер гашыйгы гына! Яшертен сөюче гашыйгы..."
Гафиулла ирексездән Айсылу өстәленә күз ташлады һәм өстәл өстендә кызның чәчен артка эләктереп куя торган каптыргычын күреп алды. Берәр җиргә барырга җыенганда, башлыгын кияргә комачауламасын дип бугай, Айсылу аны еш кына өстәлендә калдыра. Гафиулла шул эләктергечне кулына алды, әйләндереп-әйләндереп бераз карап торганнан соң, ни өчен икәнен үзе дә сизмәстән, борынына якын ук китереп, исни башлады. Аннан фантазияләрендәге Айсылу чәчләренең хуш исе килә иде... Гафиулла кинәт үз-үзеннән оялып куйды һәм, кеше күрмәсен тагын дигәндәй, яңадан тәрәзә янына ашыкты. Ә анда, тәрәзә артында, март аеның соңгы бураны һаман котырына иде әле. Хәер, аның үз күңелендәге бураннар да аннан ким түгел иде...
Кинәт интек ачылып китте һәм бүлмәгә Айсылу килеп керде.
— Озак тордың... — диде Гафиулла, аңа борылып.
— Бер җүнле сүзләре юк. Сүз боткасы куертып утыралар шунда. Чыгып китәргә дә ярамый, — диде кыз, пәлтәсен салып. — Тыштагы буранны күрсәң икән, Гафиулла абый! Кар дисәң кар, яңгыр дисәң яңгыр түгел...
— Бераз ял да итми каласың инде... Фестивальгә барасыңдыр ич?
— Барам инде. Яктыртмыйча ярамас...
— Сиңа егетең шылтыратты, Айсылу. Бераздан тагын шылтыратырмын, диде.
— Рәхмәт, Гафиулла абый, — диде кыз, тагын да яктыра төшеп. Айсылу, өс-башын салып, чәчләрен рәтләргә кереште. Аннары кулы белән юеш битләрен сөртеп алды һәм урынына килең утырды.
Бүлмәләре яңадан яктырып-нурланып киткәндәй булды. Гафиулланың эченә күңелен Ул бүлмәләрендә чагында гына барлыкка килә торган кайнар, рәхәт дулкын биләде, шуннан соң тынычланып калгандай булды.
— Чәй куеп җибәрикме әллә, Айсылу? — диде ул, аны җылы карашы белән иркәләп.
— Хәзер куеп җибәрәм, Гафиулла абый, — диде кыз, уры - ныннан күтәрелеп. — Бер чәйләп алу комачауламас.
— Әлбәттә! — дип елмайды аңа Гафиулла.
Ә үзе эченнән: "И Ходаем, бу кызга бәхетеңне кызганмасаң иде... — дип куйды. — Сөеп һәм сөелеп яшәрлек гаилә бәхете бирсәң иде аңа! Бәхеткә күмелеп, матур-матур балалар үстерсен! Ул аккошлар нәселеннән бит... Бәхетнең зурысына лаек бу кыз бала..."
Көтмәгәндә генә башланган буран шулай кинәт кенә туктады да. Әйтерсең анда, күктә, җитте бу, дип, ябалак карлар очып чыга торган урынны кисәк кенә ябып куйдылар. Шундук, күңелләрне җилкендереп, алда язгы өметләр вәгъдә итеп, кояш чыкты.
Хәзер бүлмәләрендә ике кояш балкып тора иде. Аларның берсе күңелне, җанны җылытса, икенчесе Гафиулланы иксез-чиксез зәңгәрсу киңлектә тибрәндерә, язгы фантазияләр диңгезендә җилдәй бөтереп йөртә иде... 
Көнләшәм мин...
Язлар килгән-киткән,
Гомер с.инсез үткән,
Моңарчы соң кайда
Йөрдең син?..
Г.Зәйпашева
Көнләшәм мин... Иртән искән таң җилләреннән көнләшәм. Шагыйрь әйтмешли, толымнарың белән җилләр уйный, алар бәхетлелөр. Дөрес, синең толымнарың юк. Ләкин иртән искән таң җилләре барыбер бәхетле: алар синең чәчләрең белән уйный. Артка тарап заколка белән эләктереп куелган кара чәчләрең алар иркендә. Берничә бөртек булып шссупс чигәңә төшеп торган чәчләрең дә шул җилләр иркендә. Иа Хода, ике якка бераз бөдрәләнеп торган әнә шул чәчләргә бер кагылып алу өчен дә әллә нәрсәләр бирер идем мин!..
Ә җилләр алар белән рәхәтләнеп уйный, рәхәтләнеп шаяра, аларны бит яңаклары буйлап йөртә, алар белән йөзеңне кытыклый... Җилләргә нәрсә аларга?! Алар шаяруларын белә... Ә миң синең ул чәчләреңә кагылсам, өнсез калыр идем бугай. Йөрәгем туктап калыр сыман. Шуңа күрә мин аларга сак кына, бармак очларым белән генә кагылыр идем... Әйе, бармак очларым белән генә сыпырыр идем... һәм шунда бөтен җиһанда, бөтен дөньясында миннән дә бәхетле кеше булмас иде,.....
Әй ул синең чәчләр!.. Син янымнан үтеп киткәндә дә ал ардан һуш югалтырдай шомырт чәчәкләре исе килә. Исертеп җибәрә мине әнә шул шомырт чәчәкләре исе, үзәгемне өзеп җибәрә, әллә ниткән үкенечле уйлар кузгата. Хәер, ул уйлар дигәнең, күңелдә бөтерелә-бөтерелә, йөрәкне пычак белән телеп үтә дә, йотып булмастай бер төенгә әверелеп, тамак төбенә килеп утыра: |Ул минеке түгел бит..." Юк, китә торган төен булмады бу. Әгәр китә торган булса, инде китәр, бу кадәр азапламас иде ул мине... Нишләп очрадың икән син минем юлымда?! Сине күргәнче, тыныч кына яшәп ята идем бит мин. Күңел тыныч иде, җан тыныч иде. Янмый идем, көйми идем. Ә хәзер, сине беренче тапкыр күргәннән бирле, әллә нишләдем бит мин: эчмәгән килеш исерек хәлендә йөрим, кая гына барсам, нишләсәм Дә күз алдымда син генә. Бары син генә! Синең белән генә яшим мин хәзер, җилләрдән дә көнләшә-көнләшә...
Хәер, кояш нурларыннан да көнләшәм мин. Алар, синең бөл ай да нур чәчеп торган йөзеңә нур өстәп, битләреңә куна, сызылып киткән кашларыңа, коңгырт күзләреңә туп-туры карый ала. Аһ, мин шундый бәхеткә тарыган кояш нурлары булсам!..
Ашыкмыйча гына кашларыңа кагылып үтәр идем, керфекләреңә кунар идем, озак-озак итеп алсу битләреңә карап торыр идем... Ләкин — юк шул, мин бәхетле кояш нурлары түгел. Синең йөзеңә туры карарга да кыймыйм бит мин. Күзләреңә туры карарга оялам, һәм куркам да. Сиңа күз тияр дип куркам. Ә кояш нурларына нәрсә ал арга! Алар — ирекле, иркәли дә алалар, сөя дә алалар. Алар да бәхетле...
Көйләшәм мин... Яңгыр тамчыларыннан, кар бөртекләреннән көнләшәм. Алар да бәхетле: синең алсу битләреңне, чәчләреңне сыйпый алар. Юк, сыйпамый, ә синең битләреңнән, кашларыңнан, күзләреңнән үбә. Аһ, мин йөзең буйлап тәгәрәүче яки маңгаеңда эреп тамчыга әйләнүче кар бөртеге, чәчләреңә кунучы ләйсән тамчысы булсам!.. Юк шул, мин яңгыр тамчысы да, кар бөртеге дә түгел. Шуңа күрә мин алардан бары тик көнләшә генә алам...
Көнләшәм мин... Хәтта... исемеңнән көнләшәм! Гүзәл! Ничек шундый матур исем тапканнар сиңа! Мөгаен, синең дөньяда иң гүзәл, Иң чибәр, иң сөйкемле кыз буласың тууга ук билгеле булгандыр. Шуңа күрә, үзеңә туры китереп, Гүзәл дип кушканнардыр. Белмим, башкатар өчен ничектер, ә минем өчен, чыннан да, синең кебек гүзәл зат бөтен дөньясында юк!
Әйе, исемеңнән дә көнләшәм мин. Чөнки аны көненә күпме кеше кабатлый! Минем карашымча, бу килешә торган эш түгел — синең исемең бик сирәк кенә, анда да ниндидер эчке бер дулкынлану белән генә әйтелергә тиеш кебек тоела миңа... Мин үзем синең исемеңне эчемнән генә көненә ничәмәничә тапкырлар әнә шулай — дулкынланып та, күңелемнән дә ниндидер бер изге сүз сыман пышылдап кына кабатлыйм...
Әйе, көнләшәм мин. Әйткәнемчә, хәтта исемеңнән дә! Шуңа күрә сиңа Сандугач дигән яңа исем куштым. Ул да Гүзәл кебек үк синең нурлы йөзеңә дә, минем өчен ишетүе зур бәхет булган тавышыңа да бик тә ятышып тора. Минем өчен синең матур, ягымлы тавышың җан азыгы кебек: аны һаман ишетәсем, аның йомшак, күңелемә ятышлы яңгырашын һаман тыңлыйсым килә... Синең авызыңнан чыккан бер сүзеңне ишетү дә нинди зур бәхет бит минем өчен!
Әле бу яңа исемне беркем дә белми. Ул бары тик минем өчен генә!
Аны син үзең дә белмисең әле, чөнки сиңа Сандугач дип эндәшкәнем юк минем. Чөнки алай дип сиңа күңелемнән ГСнә әйтәм бит мин...
Хәер, сиңа Алсу дигән исем дә бик туры килгән булыр иде. Чөнки синең йөзеңә караган саен исертә һәм әсәрләндерә торган ниндидер алсу нурлар бөркелеп тора сыман. Алар сине тагын да гүзәлләндерә, тагын да сөйкемлеләндерә. Әллә ул алсу нурлар кайчак син сөртә һәм сиңа бик тә килешә Торган зәңгәрсу сөрмәдәнме икән? Җиңелчә генә, беленер-беленмәс кенә сөртелгән шул зәңгәрсу сөрмәнең үзеңә бик тә килешкәнен, нурлы йөзеңне тагын да яңа нурларга күмгәнен үзең беләсеңме икән син, Сандугач?!
Көнләшәм мин... Шагыйрьләрдән көнләшәм. Әгәр дә мәгәр шагыйрь булсам, мин сиңа атап менә дигән шигырьләр язар, исемеңне халык яратып тыңларлык җырларга салыр идем. Юк шул, мин шагыйрь түгел. Шуңа күрә:
Яфрак булып өзелеп төшәр идем,
Эзләреңне синең үбәр өчен, — дип яза алган шагыйрьдән көнләшәм мин.
Көнләшәм мин... Сиңа кагылышлы күп нәрсәләрдән көнләшәм. Мин бары тик... иреңнән генә көнләшмим. Чөнки син аны яратасың. Ә мин — сине, Шуңа күрә мин сезнең икегезгә дә бәхет телим...
Бәхетле бул, Гүзәл Сандугач! Бәхетле бул Гүзәл Алсу!
Дөрес түгел!
Түземлекләр бир, сабырлыклар иңдер миңа, Ходаем. Түз, сабыр бул, диген. Онытырга тырыш инде син Аны, диген. Хәер, монысын үзем дә беләм. Онытырга тырышып та карыйм. Тик онытылмый бит, онытылмый. Кайда гына йөрсәм дә, ни генә эшләсәм дә, күз алдымда һаман Уд гына!
Нурлар балкып торган йөз, сихри коңгырт күзләр... Юк, сирпеп бер каравы да сагышлы газапларга сата, җанны айкап ала торган күзләр алар, һәм шул серле дә, сихерле дә күзләрне саклап торучы озын керфекләр... Сызылып киткән кыйгач кашлар... Бер елмаюы да сине сүзсез калдыра, үзәгеңне өзеп ала торган алсу һәм дымсу иреннәр...
Иа Хода, син аны нигә шулхәтле гүзәл итеп яраттың икән? Мине газап-сагышларга салыр өченме? Үзәге өзелсен дипме? Әллә дөньяда үкенечләр барлыгын раслар өчен шулай сылу итеп яраттыңмы син аны?!
Моңа мин болай да ышанам бит инде: әйе, ул минеке түгел. Була да алмый. Гомергә дә!.. Шуңа күрә йөрәк өзгеч бу үкенеч бәясен болай да беләм. Түземлек белән сабырлыкны шуңа сорыйм мин синнән!..
Бәлки, мине газаплавың җиткәндер, оныттырырга вакыттыр?
Вакыт яраларны дәвалый, диләр. Монысын да беләм. Беләм һәм дәвалаганын көтеп... газапланам. Ләкин дәваламый бит!
Димәк, "вакыт дәвалый" дигән сүз дөрес түгел?! Әгәр дөрес булса, көннәрен һәм төннәрен дә Аны гына уйлар идемме? Аның бер карашыннан да үзәкләрем өзелер идеме? Аны бер көн күрмәсәм, түземсезлек белән шашынып сагыныр идемме?
Әйтәм бит, дөрес түгел ул "вакыт дәвалый" дигән нәрсә. Дөрес түгел! Әгәр дөрес булса, Аны бер күрү, бер сүзен ишетү өчен генә дә әллә нәрсәләр бирердәй булыр идемме? Аның артыннан нигә күзләрем талганчы, Ул күздән югалганчы тораташтай карап калам соң мин алай булгач?! Аны күргән чакларымда нигә балалар кебек сөенәм, күрми торган вакытларда нигә көенәм, нигә үземә урын таба алмыйм?..
Әлбәттә, дөрес түгел бу! Әгәр дөрес булса, инде Ул күптән онытылыр, татлы төш сыман, йөрәгемдә җөе генә калыр иде... Әгәр дөрес булса, мин аны вакытында очраткан булыр идем... Ә хәзер... Хәзер соң инде, соң!..
Хәзер синнән түземлекләр вә сабырлыклар гына сорарга кала, Хода! Шул арын бирсәң, мәхәббәт дигән бу кайнар утның газап-сагышларына тагын да түзә алыр идем әле мин... 