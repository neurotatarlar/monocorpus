
БАЛКЫШ
.. .Хәтеремдә, 2003 елның җәйге эссе бер көнендә Татарстан Язучылар йортына Рафаэль Сибат килеп керде. Иөзе елмаюлы, бөтен кыяфәтеннән канәгатьлек, үз-үзенә нык ышану бөркелеп тора. Аның мондый чагын бөтенләй дә күргәнем юк иде. Кайчан очратма, йөзе борчулы, анда мең төрле мәшәкатьләрне орып-ерып чыга алмыйча изаланучыны күреп була иде. IIә аны төрле авырулар бимазалый, йә катлаулы дөнья берәр мәшәкатен җилкәсенә салган була. Гомумән, бөтен халәте белән дә ул алай балкып-елмаеп тора торганнардан түгел, Ә бу көнне аны алыштырып куйганнар диярсең...
Керә-керешкә шактый җитез атлап, бүлмәнең түренә узды. Җылы итеп күреште. Йомшак кәнәфидән урын тәкъдим итүемә дә кулын гына селтәде, утырган чаклар да булыр әле, бик ашыгам дигән мәгънә салынган иде әлеге кул хәрәкәтенә. Ул сул кулына тоткан китабын уңына күчерде һәм миңа сузды. Ихласлылык белән, шатланып бирүе әллә каян күренеп тора.
— Менә, сезнең яшьтәш турында тагын бер китап бастырдым әле, шуны бирергә дип килдем. Ишегалдында улым Алмаз машинада көтеп калды, минем вакыт иркен дә, тик аныкы бик тыгыз. Сәгать дүрткә Нократ Аланына кайтып җитәргә кирәк, күрәсең, кичектерергә ярамый торган эше бар. Китапны кулыгызга тоттырам да — китәм!..
Мин чак кына рәхмәт әйтергә өлгердем, Рафаэль үзенә бик үк хас булмаган җитез хәрәкәтләр белән чыгып та китте. Артыннан көчкә ияреп, аны озата чыктым. Чыннан да, алар машина белән бик тиз китеп тә бардылар. Мин машина артыннан карап калдым. Әмма әлеге кояшлы көндә Рафаэль Сибатны соңгы күрүемдер дип кем уйлаган? Сүнәр алдыннан ут теленең яисә шәмнең кинәт бер яктырып-балкып китүедер бу дигән уй башыма да кермәде.
Мин үземнең эш бүлмәсенә күтәрелдем һәм Рафаэль Сибат биргән китапның тышлыгына күз төшердем. "Без дә җирдән күтәрелдек..." дип атала икән. Чаллыдагы нәшриятта чыккан китапны ачам һәм шундый автографка юлыгам: "Фоат абый! Менә Сезнең чор вәкиле — 41 дә туганнарның — әдәбиләштерелгән, образга салынган типик герое. Гап-гади авыл малаеннан атаклы җитәкчегә кадәр күтәрелгән Инсани зат. Сез дә бу юлны икенче сферада — иҗадилыкта кабатладыгыз. Инанып әйтүем: Бөек Юл бу! Ихлас хөрмәт илә: Рафаэль Сибат. Казан. 11 июль, 2003 ел".
Шуннан соң бер айдан аз гына вакыт узгач, без Киров өлкәсеннән авыр хәбәр алдык: Рафаэль Сибат вафат... Үлем бу дөньядан тагын бер талант иясен алып китте. Казаннан йөз илле чакрымда яшәүче бу каләмдәшебез, Түбән Шөн авылыннан торып, соңгы унъеллыкларда әдәби тормышыбызның үзәгендә кайнаган икән. Үзе китеп баргач кына без моны ачык аңладык. Чөнки инде ул тарафлардан хатлар да килми башлады, телефоннан шалтыратулар да тукталды, иң мөһиме, төрле гәзит-журналларда аның исеме куелган үткен-үткен мәкаләләр дә чыкмый башлады. Бу инде аның җанлы әдәби тормышта юклыгын күрсәтә иде. Сентябрь ахырында без, бер төркем язучылар, аның кырыгына бардык. Түбән Шөн авылы зиратындагы каберен күргәч, аның инде фанилыктан бакыйлыкка күчүенә тәмам ышандык. Хәзер инде аның рухына бары изге догалар гына кирәк. Без, кул күтәреп, Ходайдан каләмдәшебезнең урынын җәннәт түреннән итүен үтендек. Шуның белән аның алдында үз бурычыбызны үтәгәндәй булдык.
Әмма безнең арада Рафаэль Сибатка оҗмахта гына түгел, әле дөньяның бусында ук бик күп яхшылыклар кылган, тормышын даими рәвештә көйләп барган бер игелекле шәхес бар иде. Ул — Кукмара районындагы "Яңа тормыш" арендачылар берләшмәсе җитәкчесе Рәфыйк Габдерәуф улы Рәүпов. Безнең һәрберебезнең күңелендә бу мизгелләрдә әлеге шәфкатьле затка рәхмәт хисләре иде. Чыннан да, иҗат кешеләренең күбесенә хас булганча, Рафаэль үз тормышын үзе җайлап алып баручылардан түгел иде кебек. Нәрсә кия, нәрсә ашый-эчә, өендә нинди җиһаз бар — аны бу иң элементар нәрсәләр әллә ни кызыксындырмый иде. Ул китап укый, гәзит-журналларны күзәтә, телевизор карый, радио тыңлый, кешеләр белән аралаша, кыскасы, күңелен хисләр белән баета, башына гаҗәеп күп мәгълүматлар туплый. Шуларны үзенең аналитик фикерләү сәләте белән анализлап, әсәрләренә күчерә. Аның иҗат итүе дә башкаларныкы төсле түгел. Рафаэль Сибат янында шактый еш булган каләмдәшебез Шаһинур Мостафин әйтүенә караганда, берәр әсәр язарга ниятләдеме, ул инде бу дөнья кешесе түгел. Ашауэчүне бөтенләй онытыр, тәүлек буе каләменнән аерылмас. Язылган кәгазь битләре һәр җиде-сигез минут саен өстәлдән идәнгә коела барыр. Бер утыруда җитмеш-сиксән бит язар. Аның каруы, әсәргә нокта куелгач, ул шул ук өстәлгә башын куеп йокыга китәр... 
Менә шундый чакларда, игелекле күршеләреннән һәм авылдашларыннан тыш, аңа ике кеше даими ярдәм итеп торды: алар инде алда зур ихтирам хисләре белән әйтеп үтелгән Рәфыйк Рәүпов һәм язучы Шаһинур Мостафин.
Р.Сибат язуын яза, әмма әсәрләрен бастыру артыннан йөри белми. Шуңа күрә илле яшенә кадәр ул китапсыз язучы булып калды. Сабакташ дусты — Татарстан Язучылар берлеге рәисе урынбасары Ш.Мостафин моның белән килешмәде, аны әдәбиятның киң мәйданына чыгарырга алынды. Кеше атна буе көтеп алган ялда үзенең эшләрен планлаштыра. Шаһинур исә, электричкага утырып, Нократ Аланына китә. Аннан утыз чакрым ни очраса шуның белән Түбән Шөнгә бара. Р.Сибатның әсәрләрен, мәкаләләрен җыеп, Казанга алып кайта, аларны төрле гәзит-журналларга тарата, шалтыратып, кайчан басылачакларын белешә, озаграк чыкмый торса, кабат шалтыратып, исләренә төшерә. Казаннан телевидение хезмәткәрләрен алып кайтып, Р.Сибат турында тапшырулар эшләтә. Әсәрләре өчен тиешле әҗерен Р.Сибатка алып кайтып бирә. Әнә шундый тынгысыз һәм ихлас кеше булмаса, Р.Сибат, язучы буларак, бәлки, болай ук таныла алмас та иде.
Бу сүзләрне Рәфыйк Рәүповка карата да әйтергә мөмкин. Язучының өенә газ кертүме, җылылык системасын булдыруны оештырумы, ашау-эчү мәсьәләләрен хәл итүме, анда-монда бару өчен машина белән тәэмин итү дисеңме — азмыни бу тормышта шуңа охшаш эшләр? Татар Толлысы авылында туып үскән һәм шунда җитәкче булып, хуҗалыгын бөтен республикабызга, алай гына да түгел, Россия Федерациясе күләмендә таныткан бу киң колачлы шәхес үз гомерендә бик күпләргә игелек кылды. Рафаэль Сибат — гнуларның берсе генә. Әмма бу каләм әһеленең иҗатына нык булышкан һәм йогынты ясаган олы җанлы кеше ул. Кайбер китапларын чыгарырга химая ярдәме дә күрсәтте. Бу инде иҗат кешеләре өчен хәзерге кытлык заманда бигрәк тә кирәкле ярдәм булып тора.
Рәфыйк Габдерәуф улы — гап-гади генә хәлләрдән дә тирән мәгънә табучы кеше. Бер тапкыр минем юл бу якларга кыш көне барып чыкты. Шунда да ул үзе булып калды. Язучылар берлеге рәисе көн саен килеп тормый, чәй янына Рафаэльне дә китертик әле дип, улы Марсельне аэрочана белән өч чакрымдагы Түбән Шөнгә җибәрде. Шулай итеп, чәй табыны түгәрәкләнеп китте. Дөрес, без Рафаэль Сибатның үз өенә дә төбәп барып чыгарга җай таба идек.
Шундый бер баруыбыз Татарстанның халык язучысы Гариф ага Ахунов белән булды. Мондый зур әдип белән үз нигезендә очрашудан Рафаэль башта каушап ук калды. Ләкин язучы халкы бик тиз аралашып китә бит ул. Бер-ике сүз алышкач, Гариф ага биредә, гап-гади күршеләре кебек, үз кеше булды да калды. Әңгәмә бик тә җылы, кешечә җай гына агып китте. Без ул баруда авыл клубында очрашу да уздырдык. Шушы ук авылдан чыккан күренекле әдибә Ләбибә Ихсанова белән аның бертуган сеңлесе — танылган журналист Венера ханым да бар иде анда.
Татарстан Язучылар берлеге Р.Сибатның әсәрләрен китап итеп чыгаруга ярдәм итүне дә оештыра алды. Татарстан китап нәшрияты җитәкчесе Дамир Шакиров язучыларга һәрвакыт хәер хаһ булырга тырыша, бу юлы да ул сүзендә торды. "Ялгызак" китабы (аңа әдипнең шул исемдәге романы һәм "Яулар кичкән кулъяулык" повесте кертелгән иде) дөньяга чыкты, укучыларның мәхәббәтен казанды. Әлеге әсәр Гаяз Исхакый исемендәге бүләкне яулады.
Аннары Р.Сибатның төрле нәшриятларда дөнья күргән тагын ике китабы— "Көлдән күтәрелгән гөлләр" трилогиясе (Казан, "Матбугат йорты" нәшрияты, 2002 ел) һәм исеме инде алда телгә алынган "Без дә җирдән күтәрелдек..." роман-монологы (2003 ел) авыл эшчәннәре турындагы иң яхшы әсәрләргә Татарстан Авыл хуҗалыгы һәм азык-төлек министрлыгы үткәргән иҗади бәйгедә ике мәртәбә лауреат дипломына һәм акчалата бүләккә лаек булды. Моңа ничек сөенмисең, горурланмыйсың?! Чөнки алар Рафаэль Сибатның киңкырлы бай иҗатына бирелгән олы бәя иде!..
Әйе, әдәбиятыбызда якты эз калдырып, җирдә Рафаэль Сибат дигән әдип яшәп китте. Ашкынып яшәде дә ашыгып китеп тә барды ул. Аның артыннан моң гына түгел, нур балкып калды...
Үләсен алдан сизенгәндәй, 2003 елның 20 июле таңында — иртәнге сәгать дүрттә Рафаэль Сибат үзенең көндәлегенә:
...Безне алда нинди еллар көтә? —
Соң минутны гына беләмен...
Үләр өчен диеп яшәмәдем,
Яшәр өчен — беркөн үләрмен...— дип язып куйган...
Әйе, искиткеч талантлы каләмдәшебез үзе дә, үлемсез әсәрләре дә халкыбыз йөрәгендә мәңге яшәр. Менә хәзер дә ул үзенең "Кайту" дигән трилогиясе аша, безнең күңелләрдә гомерлеккә калырга дип, очып, ашкынып, балкып кайта!..
ФОАТ ГАЛИМУЛЛИН
филология фәннәре докторы, профессор 
Чорыбызның күренекле шәхесе — яу кырында шәһит киткән каһарман әтисенең тәмамланмый калган эшләрен матур итеп дәвам итцче Рәфыйк Габдерәүф улы Рәцповка — Татарстан Республикасының Кукмара районындагы "Яңа тормыш" арендачылар берлеге рәисенә, орден-медальләр кавалерына, Татарстан Республикасының һәм Россия Федерациясенең атказанган авыл хуҗалыгы хезмәткәренә — тирән ихтирамым, ихлас рәхмәтем билгесе итепI — багышлыйм әлеге әсәремне...
Үткән юллар озынайган саен, гомер кыскара бара... Ә үтәселәр иксез-чиксез! Күрәсе килгән урыннар күп, танышасы килгән яңа дуслар нихәтле! Гомер бер генә... Җитәрме гомер?..
Юллар мине туган якларыма — Вятка ярларына алып киттеләр дә: "Ну, агай-эне, шушы гүзәл елгада су коен, балык каптыр, арканда торырга яратмый торган үгез бозау кебек ычкынып китүчән сөзгәк нервыларыңны чуалтмаслык итеп рәткә сал, фани дөнья кайгысыннан арынып, бер тынычлан!" — диделәр.
Соңгы вакытта куптарып алмаслык булып, сөлек кебек җаныңа ябышкан "язу чире"ңне ташла яисә, һич югында, онытып тор. Оныт һәм тынычлан!
Әмма бу минем көчтә идемени... Ул "чир"нең дилбегәсе минем кулда түгел шул! 
Үткән еллар арткан саен, "язу чире" белән ныграк авырый барам һәм, бер көнне таң алдыннан уянып уйланып ятканда, шундый нәтиҗәгә килдем: бу авыру минем белән үлгәнчегә кадәр булачак икән... Шуңа карамастан: "Вятка буйларына кайткач, язу-сызу белән маташмаска, тынычланып калырга", — дип карар кылдым. Тик... Хикәятләр миңа юл башында ук очрады һәм ахырга кадәр аларны күреп-сөйләшеп йөрдем. Уй-гамь сарды... Нәтиҗәсе — өч хикәят.
БЕРЕНЧЕ ХИКӘЯТКӘ СҮЗ БАШЫ
Поезд тәгәрмәчләре Вятские Поляны станциясендә унбиш минутлык "хәл алуга" туктагач, өч кцлмәк, ике чалбар, кырыну аппараты, теш щеткасы, сабын, сөлге һәм иң өстә Виктор Астафъевның "Патша балык газетароманы сыйган кечкенә генә чемоданымны тотып, беркадәр ваемсыз йөз, ниндидер миңа хас булмаган җиңеллек белән перронга сикереп төштем. Киоск янына туктап, "Правда "Литературная Россия белән икенче кулны
", " да "багажмы иткәч, ашыкмыйча, салмак кына, бигрәк тә ревматизм җәфалаган уң аякка сак басарга тырышып, биш-алты кеше өелеп торган автобус тукталышына киттем. Иртәдән бирле утыз ике теше дә тап-таза сәламәт авызның бер валчык ипи чәйнәп карамаганлыгы искә төшкәч (ашказанының боерыгы булгандыр), ике аяк та, бер сцздә булып, юл уңаендагы вокзал кафесына атладылар. Хәтта ревматизмлы аяк та ипләп кенә юырта башлады.
Официантка һәм залда утыручыларга ашау-эчц ягына нык кеше икәнлекне исбатлау уема кермәсә дә, кцзеннән мөлдерәмә бер тәлинкә аш, ике икенче һәм бер чәшке кофе китереп, кцз ачып йомганчы (мин кереп барганда чыгып киткән агай тәмәкесен дә тартып бетермәгән иде әле) ризыкларны ашказаны дигән туемсыз мәгарәгә озаттым. Хәерләре белән цтсеннәр! Хәтәр-хәвефсез уз урыннарына урнашсыннар! Инде тамак тук, шуңамы куңел дә көр.
Шул вакыт миңа кемдер: "Яшьтәш дип эндәште.
!" — Борылып карасам, курше өстәл янында миңа әти булырлык ак чәчле мәһабәт гәудәле абзый утыра.
— Яшьтәш дигәнем өчен гафу итегез! Минем гадәтем ул — һәркемгә "яшьтәш" дип эндәшу...
— Ярый, ярый... Була торган хәл, — дидем мин һәм карашымны аннан читкә юнәлттем, чөнки абзый эчеп алган, бите кызу мич каршында янып-пешеп коймак пешергән таза, куе канлы хатыннар йөзе кебек. Кузләренең борын почмагына җирәндергеч ак эрен җыелган. Шуның өстенә мин, цземне эчеп алган чакта яратсам да, аек чакта исерек кешене сөйми генә тцгел, курә алмыйм, дөресен генә әйткәндә, юкка бәйләнеп, мәгънәсез суз сөйләп торганда, андый адәмнәрне бәреп утерердәй була идем.
— Сез бу якныкы тугел бугай? — диде абзый, урындыгын минем якка таба тартып.
Бәйләнә башлады инде! Андый чакта дөрес җавап:
— Әйе.
— Мин дә... — дип куйды ул, нәрсәдер әйтергә теләп.
Йә, шуннан ни булган? Нишләп суза әле бу?! Әйтсә әйтсен!
— Миңа... гафу итегез... кырык тугыз... тиен... акча җитми иде... Кайтырга...
Шул шул! Акча кирәккә сөйләнеп утырасың да инде син. Акча җитми иде, ди. Мин каян җиткерергә тиеш? Мин дә синең кебек кеше, абзый. Госбанк яисә акча палатасы тугел...
— Зираттан мин...— дип өстәде ул, бераз торгач.— Буген анда берәуне кумдек...
Д-а-а-а! Үлгән кешегә хәер сорый бугай бу. "Алып торганчы, биреп котылуың хәерле!" — диләр. Вак акчаларым юк иде, кесәдән, актарына торгач, Җиңу көненә багышлап чыгарылган тимер берлек таптым.
— Хәзер ыздачасын алып киләм, — дип, абзый аракы алучылар арасына кереп югалды.
Мин, әлбәттә, аның "ыздача"сын көтеп тормадым, тукталышка юл тоттым.
Абзый узсузле кеше булып чыкты, ахрысы, арттан куып җитте дә:
— Мәгез, миңа артыгы кирәк тугел! Рәхмәт! — диде.
Аннан соң нәрсә әйтергә белми таптанып торгач, тагы суз катты:
— Әгәр адресыгызны бирсәгез, мин ул 49 тиенне кире кайтарыр идем...
"Юк инде, узеңә калсын", — дип уйладым мин.
— Сез уйламагыз... Минем менә дигән йортым, балаларым, хатыным бар. Машинам да бар...
"Кеше саен кырык тугыз тиен соранып йөрсәң, самолет та алырсың әле син", — дип уйладым мин, ачуымны йөзгә чыгармаска, битараф калырга тырышып. 
Сирәк һәм тыңлаусыз чәчләрен артка сыпырып куеп, абзый сцзен дәвам итте:
— Үлгән дигән хәбәрен ишеттем дә, тракторым ташлап, акча да алып тормыйча... эштән рөхсәт сорап... улгәнен белер өчен... дөресме дип килдем...
Миңа барыбер автобус көтәсе иде, шуңа абзыйны тыңларга булдым, ә ул һаман сөйләвендә:
— Дөрес икән — улгән... Шуңа менә зираттан кайткач... бер стакан җибәрдем... Аннан икене, өчне...
Хәзер ул кыюсызлыгын югалтып, кызык хәл турында хикәят кылгандай, кызу-кызу сөйли башлады:
— Куңел тагы берне җибәр, ди. Әгәр берне җибәрсәм, 49 тиен акча җитми. Әй, мин әйтәм, беткәнмени дөньяда яхшы кешеләр, берәрсеннән алып торырмын әле, йә авылдашлардан кемдер очрар.
Аның сузе белән кызыксынуымны белдереп, сорап куйдым:
— Зираттан, дисез, туганыгызны кумдегезме әллә?
— Юк... Нишләп туган булсын ди, яшьтәш.
— Иптәшегез?
— Андый иптәш буламыни, яшьтәш!
— Дустыгыз?
— Ходай язмасын андый дусны, яшьтәш!
Мин бөтенләй аптырап калдым. Ул, сораулы карашымны куреп, миңа төбәлде:
— Сезнең автобус кайчан килә?
— Тагы ярты сәгатьтән.
— Сез журналист-фәлән тугелме? — дип сорады ул кинәт кенә. —Кызыксынып тыңлый белуегездән чыгып әйтуем.
Мин көлемсерәдем:
— Беркадәр... Әйтергә була. Язу-сызудан читтә йөрмим.
— Телисезме, мин сезгә ул "дус", тфу! авызын... (ул китапка язылмый торган суз ычкындырды) шул әкәмәт турында сөйлим, — диде абзый, "әкәмәт" сузен мыскыллы һәм җирәнгеч, шул ук вакытта фаҗигаи басым ясап, гуя гөберле бакага бастымыни?!
— Вакыт бар... Рәхим итегез...
— Сигаретыгыз булса, бер кабызыйк әле!
Тартып җибәрдек. Зәңгәр-ак төтен, бурек зурлыгындагы болыт булып, акрын гына җилсез һәм куптән тугел генә яуган яңгырдан соң чистарып, сафланып калган һавага кутәрелде дә эреп юкка чыкты...
...Сөйләп бетергәч, ул миңа узенең бозау башы зурлыгындагы кулын бирде (мин ике кулымны бергә сузсам да, аның учларына сыеп бетәрдәй иде) һәм:
— Әбәзәтелнә, безнең авылга килеп чык, яшьтәш. Моннан егерме биш чакрымда гына ул. Автобус йөреп кенә тора, — диде. Аннан соң кинәт кенә сорап куйды: — Сез балык шулпасы яратасызмы?
Мин Вятка буйларына нәкъ шуңа: балык тотарга, уха пешерергә кайтуымны әйттем.
— Хай! — дип кычкырып җибәрде ул. — Алайса, нәкъ өстенә бастың инде. Минем улым Одик менә дигән балыкчы бит инде. Безнең балыктан өзелгән юк: кипкәне кирәкме, тозлаганымы, әсвиҗиеме. Барсы бар. Әбәзәтелнә кил. Авылга керу белән, Малик Мансуры кайда тора дип сора, тәпи баса алмыйча, урмәләп йөргән сабый бала да әйтер: "Тубән очта. Сары йортлы, яшел капкалы, кызыл гаражлы. Яисә бер суз белән — свитафур. Бездә шулай гына диләр: "Свитафурларга барабыз әле". Капка һәркемгә ачык — яшел, йорт — кояш кебек сары, гараждагы машина да кызыл. Салгалыйм, шуңа миңа утырырга ярамый. Одик йөртә! Молодец ул минем Одик.
Ул китеп барды, ә мин автобуска утырдым.
Юл буе аның әлеге "дус", тфу!.. ул әкәмәт турында сөйләгәне турында уйландым...
Мансур абыйның сөйләгәне — узе бер хикәят.
Менә аның ул адәм турында кылган хикәяте. Хикмәт шунда гына: ул әдәбиләштерелебрәк бирелә.
Дурт һәм тугыз — 49.
Соңгы көннәрдә еш килә аңа ул ак болыт...
Килә дә уйлар-укенечләр, йөрәкнең сызлап сулкылдавы, әрну-яра, кемнәрнеңдер бармак янаулары нәрсәгәдер давыл булып карала да карала һәм бөтен дөньясына тарала...
Яшенле яңгыр алдыннан аның тагы аягы үтереп сызлый башлады. Тырнак асларына миллион энә кадала...
Ничек түзә икән ул? Теге вакытта бер энә кадап та... 
* * *
Мең дә тугыз йөз кырык дүртенче елны партизан отряды заданиесе белән атларга фураж эзләп, ерак авылларның берсенә барып чыкты ул.
Яз якынлаша иде. һава сулап туймаслык: борыныңны кысып куйсаң, колак тишекләрең суырып алыр сыман. Юл өстендә чыпчык балалары кебек чәчелеп яткан ат тизәкләренә кадәр сөенә кебек иде бу язга. Гүя озакламый тирес булып җиргә керү — алар өчен оҗмах!
Безнекеләр немецларны кара тиргә һәм ап-ак парга төшереп куып киләләр. Күңелендә күкләргә күтәрердәй сөенеч, очып китәрдәй җиңеллек...
Шушындый уй-хисләр эчендә барганда тотып алдылар аны. Сөенеп һәм җиңел генә тотып алдылар. Ни тартышса да, күккә күтәрелмәде, ни омтылса да, очып китә алмады. Дөнья иде шул бу... Сугыш бара иде әле, үлем сугышы...
— Партизанен?! — дип акырды немецларның берсе.
— Гут морген! — дип җавап бирде ул, белгән немец сүзләрен хәтерләп һәм каушавыннан тәмам юләр шатлыкка төшеп.
— Гут булыр сиңа тут! — диде русча-украинча, җирән чәчле албасты-полицай, анасының җиде кабер такталары белән сүгенеп. Аның аш котелогы кадәр көрәк йодрыгы һавада кыска гына дуга (бу — ат дугасы түгел иде, әмма ул аннан ким булмады) ясады һәм... дөнья, кинәт убылып, каядыр очты...
Шактый типкәләгәннән соң, аны арык ат җигелгән шыгырдавыклы иске арба өстенә ыргыттылар. Арбаның арткы ватык бер тәгәрмәче, исерек кеше кебек як-ягына авышып, кыек-мыек бара, ә бер тактасы купкан ачык җиреннән кар белән су катнашкан пычрак юлга клевер вагы һәм солы бөртекләре коела. Үткән юлны билгеләп тамга салалармыни...
Болытсыз күк йөзенә текәлеп, ыңгырашып барганда, ул нинди хәлгә төшкәнен төгәл аңлап җиткермәде. Үз гомерендә беренче тапкыр башы эшләүдән, ягъни уйлаудан... баш тартты. Уйласа, очы кая барып чыгасын сиземли ул...
Ниндидер җимерек, янып, каралып беткән пычрак һәм моңсу, утызга якын салам түбәле йортлар утырган, урамында бер генә җан иясе дә күренмәгән ятим авылга керер алдыннан, дилбегә тотып баручы җирән чәчле полицай эшеме, әллә арык ат үзе хәлдән таепмы, очы сынган гарип каен янында туктап калдылар. Ул ирексездән шул агачка борылып карады һәм... тәне эсселе-суыклы булып, бер мәлгә җаны мәлҗерәп, күзләре шар ачылып, соргылт йөзенә үлем агы йөгерде, чөнки каенның таза ботагына аларның моннан бер атна элек югалган чая разведчиклары — отрядның иң кыю һәм чибәр егете асылган иде. Партизаннар арасында "кәртинкә егет" дип йөртелгән бу яшь батырның йөзенә күз төшерсә, иң салкын канлы кешенең дә коты очарлык, төшләрендә сискәнеп уянырлык иде: бөдрә чәчләре кан һәм боз булып каткан, туры борыны очлаеп ямьсезләнгән һәм бер якка каерылган, зәңгәр күзләренең сулы кып-кызыл, ә уңы — юк, аның урынында нәни генә кара чокырчык... Егетнең ачык авызында, туксан яшьлек бабайларныкы кебек, бер теше дә юк, юка матур иреннәре пәрәмәч кадәр булып кабарган, килешле ияк чокыры ярылган, нәфис колакларының берсе шешенке, берсенең яфрагы өзелгән. Разведчик билдән шәрә тән, күкрәге көйдерелгән, уннарча фашистларның башына җиткән төз ата торган уң кулы сынык...
Коточкыч күренеш иде бу!
"Шундый асыл егетне нишләткәннәр бит... Матурлыкны үтергәннәр болар! Беркөн килеп, шушындый хәлгә төшү өчен яшибезмени без?!" — дигән уйлар узды аның башыннан һәм шуның артыннан ук: "Сине дә шул көтә!" — дигән фикер миен кисеп, бөтен тәненә ялкын йөгерде. Тимерчедәге кызган тимер кисәге итеп хис итте ул үзен. Маңгаена һәм чәч төпләренә, калак сөякләренә тир бәреп чыкты.
Берничә минут узуга, икенче хәлдә иде ул; әйтерсең кызган кызыл тимерне бозлы суга тыктылар: аның тәнендәге һәр күзәнәк куырылды, бер мәлгә мускулларының хәле китеп көче югалды, хәзер ул үзен ярыкка кереп кысылган мескен таракан итеп хис итте. Менә аны озакламый... сытачаклар... изәчәкләр...
— А-а-а! — дип кычкырып җибәрде ул, арба өстендә бәргәләнә-бәргәләнә. — Энекәем! Әнием-бәгърем! Ник тудырдың мине?! Боларны күрер өченме?
— Тик кенә ят! — диде аңа җирән чәчле албасты-полицай.
— Җибәрегез! Нигә тоттыгыз мине?!
— Тик кенә ятма әле... Менә яңак төбеңә берне җибәрермен. Күрерсең аннан соң күрмәгәнеңне, шайтан баласы...
Ул кинәт арбадан үз-үзен атты һәм былчырак суга барып төште. Тиз генә сикереп торып, авылдан бер чакрым тирәсендәге урманлыкка таба йөгерә башлады. Аңа чабу авыр иде шул: куллары артка каерылып бау белән нык итеп бәйләнеп куелган. Озын торыклы немец солдаты аны бик тиз куып тотты һәм автомат түтәсе белән аркасына орды. Ул, йөгереп барган кызулыктан очып китеп, өч-дүрт мәртәбә мәтәлчек атты. Очлы ташка бәрелеп, борыны канады, чалбары тез башыннан умырылып чыкты.
Немецлар һәм полицай-албасты тагы ашыкмый гына, ипләп һәм тәмләп типкәли башладылар.
— Русипге швайн! — диде беренчесе, авыз кырыена җыелган укшытырлык селәгәен йота-йота. Ә үзе дуңгыз керфекле иде.
— Убью, гад! — Җирән чәч аның бугазыннан буып алды.
— Битте! Битте! — дип кычкырды икенче немец, аңа типкән саен, акайган күзләрен зәһәр ялтыратты. Юләрләр йортыннан качкан кешегә охшаган иде ул. Кай ягы беләндер. Күзләрендә акыл сайлыгымы яисә шашынкылыкмы бөркелеп тора иде аның.
— Мине түгел, сине арбага бәйләп салырга кирәк, психопат! — дип кычкырды ул, җан ачуы белән акай күзгә һәм аңа карап төкерде.
— У-у-у! — дип үкерде немец.
Аннан соң өч адым артка чигенде һәм йөгереп килеп тимер дагалы тупас башлы итеге белән барлык көченә кизәнеп, аның авызына китереп типте:
— Битте! Битте! Битте! — Бу сүзне ул түгел, гүя күкләр кабатлый иде. Бетте! дипме?!
Ул аркасына егылды, башы янган-көйгән тимер кисәгенә бәрелеп ярылды. Күпмедер вакытка дөнья тагы югалды...
Урман эченә кергәч, немецлар хаҗәтләрен үтәү йөзеннән агачлар арасына кереп киттеләр. Шактый тыгынганнар булса кирәк, аннан алар тиз генә чыкмадылар. Шул вакыт аның күңелендә нәни генә өмет туды. Берничә секунд эчендә өмет үсеп зурайды:
— Тыңла әле, туган, — дип эндәште ул җирән чәчкә, кипкән иреннәрен ялаштырып, алдагы өске өч теше итек белән тибеп сындырылганлыктан, авазлар чыжылдап-шышылдап чыктылар.
— Ну! — диде тегесе кискен генә, мылтыгын әзер тоткан килеш.
— Җҗ-җиб-бәр шин мине! Шин бит... бе-езнеке... шо-овет-шкий... 
— Бирермен мин сиңа советский! Немецлар барында әйт тагы — бәреп кенә үтерермен, шайтан баласы!
— Җҗ-җиб-бәр, Алла хакына сорыйм... Безнең Россия кешеше бит шин...
— Юк! Сине җибәрсәм — миңа капут. Монда, шайтан баласы, хәлләр болай: йә син мине... йә мин сине... Аңладыңмы? Монда бер генә яклы акча!
— Әйдә, икәү каш-ш-шыйк... Пар-тиҗ-җаннарга...
— Ха-ха-ха! Партизаннарга?! Бик качыр идем дә, партизаннарның миңа дигән дар агачлары урман тутырып үсә шул...
Җирән чәчле албасты черт иттереп җиргә төкерде һәм үзалдына гына көлеп куйды. Аннан соң аңа таба иелде дә, авызыннан сасы самогон исен өрә-өрә:
— Мин алар белән... Аңлыйсыңмы, алар белән! Кире кайту юлы юк. Минем ул якка юлым өзек хәзер. Әгәр гомерне кирегә борып булса! Мин дә, бәлки, сезнең белән булыр идем... Кире борып булмый, бер генә яшибез... — диде.
— Әйе, — дип килеште ул, — бөтен хикмәт тә шунда: бер генә яшибез шул...
Үтереп аягы сызлый. Миллион энәләр кадала...
Кемдер төшеп киткән одеялын өстенә япты. Ә, күршесе икән. Мәрхәмәтле карт. Аларның караватлары рәттән.
— Хәлең ничек? Авыр түгелме? — дип сорый. Ул җавап бирмәде, өмет яши иде әле анда — яшәү өмете... Тышта яңгыр коя. Ялгыз пенсионерлар йортының калай түбәләрендә яңгыр тамчылары бии. Тып-тып... Тып-тып-тып... Тып-тыптып-тып... Теге вакытта юеш идәнгә аның каны шулай аккан иде... Тып-тып... тып...
Комендатурага алып килгәч, аңа бер генә минутка да ирек бирмәделәр: өзлексез сорау алдылар, туктамыйча кыйнап тордылар. Комендант мәсьәләне яшермичә ачык куйды:
— Миңа командование тарафыннан приказ бар: сезнең ул җыен бандитлардан торган партизан отрядыгызны беренче майга кадәр тар-мар итәргә, ягъни, юкка чыгарырга. Югыйсә соңгы вакытта бик азына башладыгыз. Синең алда ике нәрсә: берсе — яшәү, икенчесе — үлем. Яшәү дигән нәрсә бик кыйммәт ул, аны сатып алырга кирәк. Бәясе — сезнең партизан отряды, аңа юл. Әгәр риза түгелсең икән — үлем. Аның бәясе — бер пуля, маңгаеңа...
Ул өмет белән яши иде әле:
— Сез ялгышасыз, комендант әфәнде. Мин... партизан түгел.
— Кем соң сез, алайса? — дип сорады комендант, затлы сигарет төтенен, көлемсерәгән килеш, аңа таба өреп. — Ялганлап маташу файдасыз. Суга батучының кайчан саламга ябышканы бар?
Тик шулай да өмет яши әле. Ә бәлки?
— Мине отрядка көчләп алдылар... Ризалык бирмәсәң — атабыз, диделәр...
Иң зур ялгышның башы иде бу. Ялгышты!
— Бигрәк шәп! — диде комендант, кинәт кенә урыныннан сикереп торып һәм озын-озын адымнар белән идән буйлап йөренә-йөренә. Менә каршына килеп басты, күзләренә текәлде: — Бүген ал ар дан үч алырга мөмкинлек туды дип уйлагыз. Сезне алар көчләгәннәр бит! Күрсәтегез! Кайда ал арның отряды?
Өмет һаман яши иде.
— Мин ал ар да берничә генә көн булдым. Аннан соң партизаннар яши торган урыннарын гел үзгәртеп торалар.. .
— Бала-чага булмагыз! — диде комендант, усал тавыш белән. — Сез үзегез уйлаганча ук наив кеше түгел. Без дә юләр саткан һәр бәндәгә ышанмыйбыз!
— Мин берни белмим... — диде ул, башын аска иеп һәм бөкрәя төшеп.
Өмет күк йөзенә яңгырдан соң вакытлы гына чыгып эреп югала башлаган салават күпере хәлендә иде. Салават күперен күктә мәңге яшәтәсе килә, ә ул...
— Партизаннарга бару юлы — синең яшәү юлың! — диде комендант, аның иягеннән эләктереп, күзләренә караган килеш. Өмет шундук үлде...
— Соңгы тапкыр уйларга ирек куям!
Аны алып киттеләр...
Стеналары дымланып торган таш сарайның юеш һәм черек исе аңкыган салкын идәнендә күпмедер яткач, исенә килде ул. Кул-аяклары сызлый — тырнак астына энә кадаулары әҗәл иде... 
— Хәлең ничек? Авыртмыймы бик? — дип сорады аның янына килеп утырган ак сакаллы, мәрхәмәтле йөзле карт.
Ул эндәшмәде.
— Туйга кадәр төзәлер әле! — диде шат тавыш белән яңа гына малайлыктан чыгып килә торган егет.
Ул тагы эндәшмәде.
Аның күз алдына сарайның имәннән эшләнгән ишегенә язылган дүрт һәм тугыз саннары килде. Ник сукканнар бу цифрларны?
Дүрт һәм тугыз... Кырык тугыз... Нәрсә аңлата соң бу сан? Ник һәрвакыт күз алдында тора ул?
Кырык тугыз... Кырык тугыз...
Ә! Әтисе кырык тугыз яшендә үлде. Колхоз оештырып йөргәндә... Кулак пычагыннан, диделәр... Иске күпер төбендә саклап торып суеп киткәннәр... Яшь булса да, шул төнне дөньяда үлем дигән нәрсәнең иң кадерле кешеңне дә "эх" тә димичә алып китүен аңлады ул. Куркуыннан әтисенең үле гәүдәсе яткан өйдә тора алмады, кунарга әбиләренә барды...
Шулар искә төштеме хәзер? Бәлки...
Кырык тугыз...
Ә! Ал арның авылында кырык тугыз йорт бар. Авыл исенә төшкәндер. Их! Кайтасы иде хәзер авылга! Нигә кирәк бу сугыш? Кемгә кирәк бу сугыш? Кем уйлап чыгарган сугыш дигән бу нәрсәне?
Кайтасы иде авылга. Җир сөрәсе, бәрәңге утыртасы, яшелчә үстерәсе, бура бурыйсы килә. Абзарга кереп маллар астын карау яисә бакчага тирес чыгару ничек сагындыра... Авылга кайтса, көнен төнгә ялгап эшләр иде. Кемгә кирәк бу сугыш?.. Ну-у-у,  Һитлер! Анаңның җиде кабер такталарын...
Дүрт һәм тугыз... Кырык тугыз...
Әтисе кырык тугызда үлде, ә аңа егерме тугыз гына әле. Авылларында кырык тугыз өй, ә аңа егерме тугыз да тулмаган. Тугызынчы майда тула ул. Тугызынчы майда... Ә тышта майның әнисе апрель тора...
Кырык тугыз...
Комендант аннан сорады:
— Отрядыгызда ничә кеше?
— Белмим, сорамадым...
Күз төбенә утырттылар, бер көлтә ут кабынып, йөзләрчә очкыннар очтылар, әмма... Тырнак астына энә кадаулары әҗәл иде.
Кырык тугыз... 
Аларның отрядында немецлар асып куйган чибәр разведчикны һәм... аны кертмичә кырык тугыз кеше иде. Барлыгы илле бер иде алар.
"Кәртинкә егет" хәзер юк инде. Ә ул? Ул бар әле... Бар! Бар! Бар! Ул яши! Бәлки?
Күңелендә тагы өмет уянды.
"Түзәр хәлем калмады. Яисә атсыннар, яисә иртәгә барысын сөйләп бирәм, — дип уйлады ул, сорау алганнан соң, бик каты кыйнауга чыдый алмыйча. — Моңа кеше түгел, эт тә түзмәс..."
Аны сарайга өстерәп алып керделәр. Анда карт һәм малай.
— Түзә алмыйм... Иртәгә... Сөйләп бирәм...— дип ыңгырашты ул, сусаганын басу өчен пычрак идәнне ялый-ялый.
— Түз! Түз, бирешмә... — диде карт.
— Бирелергә ярамый! — диде егет-малай. — Бирелү — җинаять ул.
— Ә нишләргә соң?
Ул уфылдап, көч-хәл белән торып утырды.
— Үләргә... Горур килеш үләргә.
— Үләргә?! — дип кабатлап сорады ул, бу сүзләрне ишетмәгәндәй. — Ярый да син карт кеше. Яшеңне яшәгәнсең, агтгыңны ашагансың. Ә минем яшисем килә әле, беләсеңме, яшисем килә!
— Кемнең яшисе килми?! — дип куйды егет-малай.
—  Һәркем үз вакытында үләргә тиеш. Әгәр үз вакытында үлмисең икән, бу — зур гөнаһ, кемнеңдер гомеренә кул сузу дигән сүз, — диде карт.
Карт болыттай ак чәчләрен һәм сакалын сыйпаштырды. Гүя иркәли. Юк, болыттай чал чәчләрем һәм сакалым белән ант итеп әйтәм мин бу сүзләрне, ди ул. Шуңа ишарә ясады.
— Сиңа нәрсә, фәлсәфә сатып була. Син яшеңне яшәгән, агтгыңны ашаган... Фәлсәфәне мин дә кора алам, туясы грамотный...
— Кеше яши-яши дә беркөнне шундый хәлгә тап була, — дип дәвам итте сүзен карт. — Башкаларга комачаулык китермәс өчен, кемнәрнеңдер гомере киселмәс өчен — ул китәргә тиеш... мәңгегә китәргә.
— Китәргә?! — дип кабатлап сорады ул, бу рәсемдәге изгеләргә охшаган картның шундый куркыныч сүзне гади генә "китәргә" белән алыштыруы һәм, гомумән, үлемнән курыкмавына шаккатып. Әйтерсең аны теге дөньяда ипи-тоз һәм якты йөз белән көтеп торалар.
* * *
Иртәгесен аларны аттылар. Картны — улы партизан булганы өчен, егет-малайны: "һитлер — капут!" — дигән өчен.
Атар алдыннан үзләренә кабер казыттылар. Карт олы кешеләргә хас вәкарьлек һәм тынычлык белән казыды, гүя алмагач утыртырга әзерләнә, кабер түгел — алмагач чокыры; ә егет-малайның бер көрәге балчык булса, икенчесе — күз яше булгандыр: үзе казыды, үзе бертуктаусыз елады, әмма эндәшмәде, "үтермәгез!" дип ялынмады. Атар алдыннан гына дерт! итеп куркып китте һәм, күзләрен, автомат көпшәсеннән алып, баеп барган кояпгка. текәлде. Карт аның ябык иңнәреннән кочып алды да колагына ягымлы итеп пышылдады:
— Хәзер, улым, хәзер бергә китәбез...
Тагы китәбез, диде, үләбез, димәде. Әйтерсең моннан күчеп, күрше авылга китәләр.
Егет-малай бу китүгә шулкадәр ышанды ки, кинәт сул йодрыгы белән күзендәге нәни яшен бәреп төшерде һәм картка карап ачы булса да елмайды...
Елмаюны челпәрәмә китереп, автоматлар тыкылдады...
— Ах! — Ул, пычрак куллары белән канлы башын тотып, җиргә ауды, ә комендант көлемсерәп:
— Синең бүген соңгы көнең, әгәр мине тыңламасаң, сиңа да шул булачак... — диде.
Яңгыр сибәли башлады, күк корбаннарны жәлләп елый иде, күрәсең...
Иртәгесен генә атмадылар аны. Апрельнең кызы май туды. Аңа егерме тугыз тулды... Менә хәзер җәй башы... Е[игә тота аны комендант? Нәрсәгә өметләнә ул? Аның белән тынчу сарайда утырганнарның барысын диярлек атып бетерделәр инде.
Ишетүе буенча, бу тирәдәге партизаннарны тар-мар итү өчен зур көчләр туплый иде немецлар. Ә аны комендант ник тота? Кырык тугыз кешелек алар отрядын тар-мар итү өченме? Алар кырык өченче ел ахырында гына меңгә якын иде. Карательный гаскәрләр белән тигезсез сугышта шулай аз калдылар. Әмма партизан отряды яши, үз эшен эшли иде.
...Төне буе яңгыр койды. Төне буе саташып чыкты ул. Яңгыр коя. Яшен уты зәңгәр күкне үткен кайчыдай кисеп җибәрә, ә яктысы сарайның юеш стеналарына килеп бәрелә дә, башын ярган кеше кебек, җиргә егыла — кинәт дөнья дөм караңгы кала.
Комендантның әйтүе буенча, бүген аның чыннан да соңгы көне иде. Соңгы көн дип әйтүе генә ансат. Кеше үзенең соңгы көнен белмәве белән бәхетле, һәркем соңгы көнен белсә, дөнья газаплар сәхнәсенә әверелер, ә Җир бәхетсезлекләр бишеге булыр иде...
Ә менә аныкы билгеле. Иртәгә... Бүген аның соңгы төне һәм көне...
Таң атуга, аны карт белән егет кабере янына алып килделәр.
— Казы! — диде комендант.
Ул кулына көрәк алды. Үз каберен бик озаклап казыды. Озаклап казу — яшәрә торган өметнең тууында иде. Ә бәлки?
— Җитәр! — диде комендант.
Ул туктады — кабер бер метр тирәсе генә казылган иде. "Авыл зиратында ике метр казыйлар... Барлык кеше... Барлык кеше җыелып... Авылда каберне син үзеңә казымыйсың, кешеләр казый. Монда үзеңә үзең..." — Ул шулай уйлады.
— Мин сине атам, әйе, үзем атам! — диде комендант.— Әмма син теләгәнчә маңгаеңа бер пуля җибәреп түгел, ә үлемеңне — әрнү-яраларыңны сузарлык итеп — биш пуля белән. Бездә озак яшәдең, шуңа хакың бар синең аңа. Беренче пуля — син хәсисне күтәреп йөргән тәпиеңә, икенчесе — балтырыңа, өченчесе — тезеңә, дүртенчесе — ботыңа һәм бишенчесе — нечкә җиреңә. Әйе, нечкә җиреңә! Бу дөньяны туйганчы гизә, өйләнеп балалар ясый торган әгъзаңа атам мин синең!
— Юк! — диде ул, җан ачуы белән кычкырып. — Ат йөрәгемә фашист! Кабахәт!
— Йөрәгең юк синең...
— Ничек йөрәгең юк? Каян беләсең? — Бу сораулар кәйсезлекнең башы иде. 
— Йөрәкле кешеләрне күптән аттык без. Синең күз алдында. Менә алар йөрәкле, ә синең... йөрәгең юк.
Ул башын аска иде, кырыйдагы балчык кантарлары шыбырдап кабер эченә коелды.
— Йә, соңгы сорау!
"Ничек инде, япь-яшь көе, сау-сәламәт тәнне үтереп җиргә күмдерергә кирәк?!" — дип уйлады ул, кабер эченә караган килеш.
— Күрсәтәсеңме партизан отрядын?!
"Отрядта кырык тугыз кеше. Мин бер генә. Үлсәм — юк бит мин, юк! Юкка чыгып геройлык эшләүдән миңа ни файда? Үлгәч — кире кайту юк! Беттең... Югалдың... Мәңге киткәч кемнең кире кайтканы бар? Ичмаса, теге дөнья дигәннәре дөрес булсын иде, курыкмыйча үләргә мөмкинлек туар иде..." — дип уйлануын дәвам итте ул.
— А-а-а! — Беренче пуля, аягына тиеп, табанын тишеп җиргә үк кереп китте.
Ул кабер читенә егылды.
— Тор! — диде комендант. — Партизаннар отрядына юлны күрсәтәсеңме?
"Мин исән! Яшим әле! Ах, яшәү нинди рәхәт! Яшәгәндә кабер авызына карап торуы да куркыныч түгел..." — һаман уйланды.
Икенче пуля балтыр итен умырып, җиргә гөжләп кан ага башлады.
"Бетә яшәү... Кан белән агып китә... Яшәү өчен нишләргә?!"
Бары бер юл:
— Үтермәгез! Әйтәм...
Комендант мыскыллы елмайды һәм гадәти көлемсерәве белән янындагыларга немецча нидер әйтте.
— Әйтәм бит, әфәнделәр, йөрәге юк аның, икенче пуля белән сатылачак ул дип. Йөрәксез адәм бу. Кемнең йөрәксез кеше күргәне юк, алдыгызда тора, әфәнделәр! — диде.
Немецлар шаркылдап көлеп җибәрделәр. Намусның сатылуыннан ләззәт табу иде бу.
— Чып-чын психолог сез! — дип, комендантны мактадылар. Юеш сарайга керер алдыннан комендант:
— Отрядта ничә кеше? — дип сорады. Ул сүзсез генә сарай ишегенә ымлады.
— Фортуна! — дип кычкырды комендант һәм немецларга нидер әйтте. 
— Бу бәндәгә сатлык булырга язмыш үзе кушкан икән. Ул ябылган сарайның ишегенә партизан отрядындагы кешеләр саны язылган, әфәнделәр! — диде, ахры.
Немецлар биш йөз кешелек дип куркып йөргән һәм зур көч белән тар-мар итәргә әзерләнгән партизан отрядын иртәгесен үк кырып салдылар. Юлны ул күрсәтте. Комендантның кара "опель"енә утырып бардылар урманга.
Операция тәмамлангач, комендант, үз янына обер-ефрейторны чакырып, аңа төртеп күрсәтте дә нидер әйтте:
— Операция уңышлы төгәлләнде. Ә сезгә, обер-ефрейтор, яңа бурыч йөкләнә: бу сатлыкны үзе казыган кабер янына алып барыгыз да атыгыз, шунда күмеп куегыз. Үзенекеләрен саткан — дошманын тизрәк сата. Аның безнең арада булуы миндә шик кенә тудыра. Аннан соң... командованиега кырык тугыз кешелек партизан отрядын ниндидер сатлык бәндә аркасында тар-мар иттек дип хәбәр бирә алмыйм бит инде мин. Немец коралына хурлык бит бу. Үтәгез, обер-ефрейтор! — диде.
Ефрейтор аны юл буйлап алып китте. Әле кичә генә үзе казыган кабер янына йөз адымнар калгач, күңеле нидер сизенде. Ул немецка борылып карады:
— Кая алып барасың мине?
Тегесе аңламады:
— Гут- гут!
— Гут булыр сиңа тут! — дип, үзе дә искәрмәстән, җирән чәчле полицай-албастының сүзләрен кабатлады ул.
— Гут-гут! — диде немец тагы.
"Сиңа — гут, ә миңа — капут!" — дип, эченнән генә уйлады ул. Комендантка җаны рәнҗеде.
— Кырык тугыз кешенең башына җитеп тә үз гомерен сатып ала алмадымыни? Ах, син, сволочь! Мине кәкре каенга терәдеңме?! Бер граната булса, мин сине-е!
Юлдан читтә торган кара кабер янына немецның әйтеп торуын көтмәстән үзе атлап китте ул. Теге хәтта беравык аптырап калды.
Кабер эчендәге көрәкне тартып алды:
— Тирәнәйтәм әле бераз... — дип, казыган булып күрсәтте. Немец тагы:
— Гут-гут,— дип, ризалык белдерде һәм сигарет кабызырга уйлап бугай, автомат чакмасыннан бармагын ычкындырды, коңгырт тиреле саргылт төкле кулын кесәсенә тыкты. Ул яшен тизлеге белән аның янына сикереп килде һәм көрәге белән башына тондырды. Немец: "Уа!" — дип, сабыйларча чинап җибәрде һәм "Майн гот!" дигән тавыш белән акырып җиргә ауды, ә ул тимер көрәк белән ефрейторның миләре атылып чыккан башын һаман кыйнавын дәвам итте. Үле фашистны кыйнап, комендантка, сугышка булган ачуы-рәнҗүен, чәчрәп чыгардай булып күңеленә җыелган үчен алды. Аны сатылырга мәҗбүр иткәннәре өчен, авылдан аерып, сугыш кырына алып килгәннәре өчен кыйнады ул фашистны. Унлап тапкыр суккач, үле гәүдәне өстерәп алып килде дә кабергә тондырды һәм:
— Бездә каберне үзең өчен түгел, кеше өчен казыйлар... — диде.
Тиз күмде ул обер-ефрейторны...
...Ник күмде ул обер-ефрейторны? Бүгенге көнгә кадәр шушы сорауга җавап бирә алмый. Ул вакытта немецны үтерүгә үк торасы да йөгерәсе калган... Ул ашыга-кабалана, мышмыш килеп, авыр сулап кабер өстен җир белән тигезләгәнче күмде... Гүя кабер эченә үз үлемен күмә...
 Һәм дөрес эшләде дә. Әгәр каберне күммәгән булса, аны тагын тотып алган булырлар иде, чөнки бу юлдан, бер унбиш-егерме минутлардан соң комендант узды һәм кабер янына тукталып китте. Кабер күмелмәгән, ә аның эчендә оберефрейтор ятканын күрсә?!
Комендант үз янындагыларга:
— Әфәнделәр, без монда үлемгә хөкем ителгән сатлык һәм көчсезләр нәселенең бер вәкилен күмдек! — диде. Алар көлештеләр. Әмма ул вакытта кабер эчендә ирония ята иде. Алардан көлеп... Тарих ирониясе...
Аннан соңгы тормышны ул әллә яшәде, әллә яшәмәде. Авылда бер карчыкта шактый гына яшеренеп яткач, сугыш ахырында тагы партизан отрядына килеп кушылды ул, аннан безнең гаскәрләр килгәч, госпиталь һәм туган авылы...
Аксак кеше буларак отрядта заданиеләргә йөрмәде, күбрәк хуҗалык эшләрендә булды. Атларны ярата иде, ал арны карады, әмма фураж эзләп авылга чыгасы булса, һәрвакыт аягының аксаклыгын искә төшереп, андый эштән читтә кала бирде.
Сугыш беткәч, һәрбер солдат кебек аның да "Германияне җиңгән өчен" һәм партизан медале бар иде. Авылларында элекке кырык тугыз урынына утызлап кына йорт калган. Йорт хуҗалары фронтта һәлак булганнар, шактые "ач тамагым тук булмасмы" дип, шәһәрләргә, Урал һәм Донбасс шахталарына күчеп киткәннәр. Ул да китте шәһәргә. Кеше күзенә ташланып йөрергә яратмады. Күбрәк каравыл торды, вак-төяк эшләрдә булды.
Өйләнде. Хатыны акыллы, укытучы кеше иде, хәтта аны да мәктәпкә тартырга теләде:
— Синең белемең бар бит. Укытучыларга кытлык, кер мәктәпкә!
— Бала-чага белән чиләнергәме? Юк инде! Минем нервылар сугышта да бетте. Тыныч эш кирәк миңа... — диде ул.
Кеше күңелен аңлый иде хатыны, башка бу турыда сүз кузгатмады.
Тугызынчы майны ул Җиңү көненнән бигрәк, үзенең туган көне итеп уздыра иде. Шул тугызынчы майда хатыны белән шәһәр читеннән кайтып киләләр иде. Автобус шыгрым тулы, кешеләрнең авызлары ерык, шәһәр неон утларына чумган. Арткы рәттә гармун тарталар. Исерә башлаган ирфронтовиклар кызып-кызып кычкырып сөйләшәләр.
Шулчак кемдер аның җиңеннән тартты:
— Син исәнмени әле, сволочь!
Аның алдында отрядның элекке элемтәчесе тора. Үзе шактый исерек булса да, күзләре аек, аларда бетмәс-төкәнмәс нәфрәт уты яна иде.
— Синең каберең Украина җирендә бит, сатлык! Сине немецлар атмады лармыни?
Кинәт аның күзләрендә усал ут кабынды, менә ул аның муеныннан буып алды:
— Үзем үтерәм мин сине, сволочь. Үз кулларым белән самосуд ясыйм. Ватанны сакларга ант бирдек бит без! Ишетәсеңме, ант! Ант! Антны сүздә түгел, эштә аклыйлар!
Шунда аның исенә нигәдер җирән чәчле полицай-албасты килде. Ул агарып китте, артка таба чигенде һәм: "Нәрсә бар? Нигә сугышалар?" — дип, урыннарыннан тора башлаган халыкка:
— Исерек! Кем беләндер бутый... — диде. Ал арны көчкә аердылар. Элеккеге элемтәче бөтен автобусны яңгыратып кычкырды:
— Сатлык ул, анасын! Безнең партизан отрядының... кырык сигез кешенең башына җитте. Хай!
"Кырык сигез? Кырык тугызынчысы исән калган икән. Хакыйкатьне үтереп буламыни! Дөнья аны дөреслекне сөйләр өчен юри калдырган диярсең..." — Ул шулай уйлады.
Алар хатыны белән автобустан төшеп калдылар. Кырык тугызынчы партизан да ал арга иярмәкче иде, автобус ишеге... шап!., ябылды.
"Фортуна!" — дип уйлады ул, комендант сүзләрен искә төшереп. Кайтканда хатыны сорады:
— Нәрсә булды, әйт!
Ул эндәшмәде.
Өйдә хатыны янә сорады:
— Нәрсә булды, сөйлә!
Ул тагы эндәшмәде.
Төнлә, караватта ятканда, хатыны сорады:
— Нәрсә булды, зинһар, аңлат!
— Ялгыша ул, ялгыша... Исерек...
— Исерекнең дә акылы аек булырга мөмкин. Бигрәк тә мондый көнне... Бигрәк тә мондый очракта...
— Мин сугышта яраландым. Аякны үзең беләсең бит!
— Май чүлмәгенең тышы — бәлеш тышы түгел, — диде хатыны усалланып.
— Булган-беткән! Былтыр үлгән сыерның быел сыртын кашыма! — диде ул, сүзгә нокта куярга теләп.
— Булган-беткән?! — дип, урыныннан сикереп торды хатыны.— Булганның кайчан беткәне бар? Беләсең килсә — син үзең дә беләсең — мин балалар укытам! Ничек мин... ӘЛӘ,рГӘ,.. .
— Патриотик тәрбия бирим! — дип дәвам итте ул, хатынын үртәргә теләп.
— Көлмә! Хәлләрең еларлык!
— Ярый, онытыйк бу турыда, — дип ялварды ире.
— Кешегә хәтер онытыр өчен бирелгәнме? Кирәкле урынга бар да барысын сөйләп бир!
— Юк инде! Яшәү хакына мин кемнәрнеңдер башына җиткәнмен икән, хәзер шул турыда дөреслекне сөйләп, сугыш дигән мәхшәрдән исән-сау кайткан башны тәмугка илтеп тыгасым юк. Дөреслекне сөйләп кенә алар кайтмый инде. Алар юк! Аңлыйсыңмы, юк! Юк! Ә мин бар... Минем яшәү бик кыйммәт ул — кырык сигез кеше гомере,— диде ул хатынына.
Тиздән алар аерылыштылар. Ярата иде ул хатынын, бик ярата иде. Яратмаслык түгел шул! Шәп хатын иде. Шәп кеше! Аның йөрәгенә кемгәдер рәнҗү, үч җыела башлады. Ул аны — кырык тугызынчы партизанны үтермәкче булды... 
Яңа елга каршы төндә тугыз катлы йортның подъездында көтеп торды. Теге вакытта обер-ефрейторның кесәсеннән тапкан финка белән... Әмма кырык тугызынчы партизан мәҗлестән аек һәм бер төркем кунаклар белән чыкты.
Шуннан соң шәһәрдә калу аңа үлем белән бер кебек тоела башлады. Автобуста йә троллейбуста тагы очратса?! Ул тагы авылга кайтып китте.
Икенче хатыны аңа бер малай һәм кыз тудырды. Малай — юньсез, сүгенә-эчә торган булып, хулиганлык өчен төрмәгә керде. Ярый керде әле, аңа — атасына кул күтәрә иде...
Кыз — моңлы, гарип, бәхетсез бала.
Кайгыдан эчә башлады. Еллар уза торды...
Тугызынчы май көнне туган көнен билгеләп үтү йөзеннән чалбарын үтүкләп куймакчы иде. Эш юктан инде ул. Тагы нишләсен?
Икенче хатыны китте... Малай төрмәдә... Кызы үлде... Иптәшләре юк...
Ишегалдында ниндидер тавыш ишетелде. Чыгып караса, бакча кырында яшел чирәмдә йөрүче бердәнбер бәбкәне тилгән күтәреп алып бара.
— Көш! Кө - ө - ө - өш!
Ул таяк алып тилгән артыннан куып китте, ә сары бәбкә, коточкыч тырнаклардан ычкына алмыйча, өскә таба, үзенең яшел чирәменнән еракка күтәрелеп бара. Ул һаман тилгәнне куа. Кая ул! Тилгән күктә, син җирдә генә... Соңгы көннәрдә аның шатлыгы, серләшер иптәше, сөйләшер дусты булган сап-сары томшыклы бәбкәне дә күпсенәмени инде дөнья? Кеме генә калыр соң аның? Аңа җирдә бер җан иясе дә калмасмыни?!
Тиз йөгерүдән сулышы тарайды, баш чигәләре кысылды. Йөрәге тиз-тиз эшләүдән ярылып китәр сымак. Җиргә өзелеп төшкән көзге алма кебек. Юк, кулдан ычкынган тавык күкәе сымак...
Кинәт дөнья караңгыланып китте, ул инеш буендагы корый башлаган тирәк янына килеп ауды...
Больницадан кайтуына коточкыч хәл көтә иде аны: өе янып көлгә әйләнгән, хәтта ике як күршеләренә дә зыян килгән: берсенең мунчасы, икенчесенең лапасы янган.
— Ярый әле бөтен авылны ялмап алмады!
— Кырык тугыз өйне ут алса! — диеште кешеләр. Авылда йортлар саны элеккеге дәрәҗәгә җиткән иде ул вакытта. Кире кайтучылар да әз түгел. Яшьләр дә башка чыгып тора. 
Ялгыз пенсионерлар йортына күчкәндә, аның өстендә акка кара төшкән күлмәк, авызы ачык чүәкләр һәм төрмәдәге кешеләр кия торганга охшаган чалбар гына иде...
...Дүртенче көн яңгыр ява, тугызынчы тәүлек инде ул якты дөньядан аерылырга теләмичә тартышып ята...
Дүрт һәм тугыз саннары. Аның өчен алар фаҗигале, бәхетсез билге булдылар...
Дүрт яшендә елгада су коенганда батып үлә язды. Тугыз яшендә чакта авырып әнисе үлде. Әнисе үлгәннән соң кереп оялады инде аңа үлемнән курку һәм бүгенге көнгә кадәр чебиләрен чыгара алмаган ут күзле кара тавык булып утыра.
Дүрт һәм тугыз...
Аны дәүләт милкенә кул сузган өчен дүрт елга утыртканнар иде, әмма тугыз айдан ук чыгардылар — сугыш башланды...
Дүрт һәм тугыз...
Хәер, бу саннарда идемени аның язмышы. Әйтик, ул бит тугызынчы майда дөньяга килде... "Туасым да калмаган", — дип уйлады ул.
Бер акыл иясе әйткән бит: "Язмышлар ялгышны түгел, ялгышлар язмышны тудыра",— дигән. Дүрт һәм тугыз саныннан язмыш эзлисең икән, аны биш һәм сигез саннарыннан да табарга мөмкин.
Биш яшендә ул түбәдән егылып төште, ә сигезенче май көнне чирләп, больницага салдылар... Илле сигез яшендә икенче хатыны китте, дөресе, үзе куып җибәрде, ул да "артыгын күп белә башлады"...
Дүрт һәм тугыз...
Ни генә димә, бу саннарны бергә укыганда, аның өчен фаҗига пәйда була — кырык тугыз кешелек партизан отрядын сатты ул. Кырык тугыз кешенең гомерен үзенең газиз бер мәгънәсез яшәве өчен фашистлар алдына китереп салды.
Бервакыт Украинага барып чыккан иде. Авыл читендәге башы сынык каенны эзләп тапты. Табигать көчле! Каен тагы үскән, ботаклары куе, гариплеге бөтенләй беленми, япьяшь, гүя монда сугыш бөтенләй булмаган. Әмма...
Каен астында кабер... Кабер өстендә йолдызлы пирамида. Тимер чардуган... Алтын хәрефләр белән "Монда геройпартизан күмелгән. Ватан азатлыгы өчен һәлак булганнарга мәңгелек дан!" диелгән. 
Юл кырыендагы кабер... Ул үзенә казыган кабер. Читтәрәк карт белән егет ята... Ул казыган кабердә обер-ефрейторның сөякләре... Чардуган... Йолдызлы пирамида. Туганнар кабере диелгән. Обер-ефрейтор да туган булган... Язмыш ирониясе...
Бу каберне эзләп килмәде ул. Кырык тугыз кеше арасыннан тагы берәрсе исән калмаганмы дип килде... Чөнки алар немецларны кем алып килгәнлеген беләдер бит. Үлгәннәрнең белүе куркыныч түгел, исәннәр белсә?! Сорашты-белеште: партизан отрядыннан барлыгы унөч кеше исән калган икән! Унөч санын бәхетсез дип әйтәләр иде...
Шул арның дүртесе сугыштан соң үлгән, ә тугызы һаман да яши икән...
Тагы дүрт һәм тугыз... Дүрт һәм тугыз...
— Күрешәсегез килсә, отрядның элекке командиры моннан ерак түгел... райком секретаре булып эшли, ә штаб начальнигы...
Ул үзе дә сизмәстән китәргә ашыкты.
Яңгыр коя да коя. Ялгыз пенсионерлар йортының калай түбәсенә тамчы-сүзләрен сибә. Түбә калае динамик сыман сүзләрне көчәйтеп тора. Болыт сөйли:
"Син сугыш кырында үләргә тиеш идең. Ләкин намусыңны сатып исән калдың. Өйләнеп, ике хатынны бәхетсез иттең. Алма чәчәгедәй кызлар иде алар сиңа кияүгә чыкканда. Дөньяга берсе — юньсез, берсе чирле балалар тууга сәбәпче булдың. Син яшәеш законнары буенча үләргә тиеш идең, ә син үлмәдең. Ул законнарны боздың һәм хәят гармониясен бозучы күпме чатаклыклар китереп чыгардың. Күпме кешеләрнең гомерен кистең, күпме адәм балаларын бәхетсез иттең, күпме мәгърур җанлыларга комачаулык ясадың. Син үз вакытында үләргә тиеш идең, һәркемнең туу һәм үлү вакыты бар. Бу — закон. Син бу законны боздың, кирәк вакытта тиешенчә үлә белмәдең. Әмма барыбер үлемнән котыла алмыйсың! Бүген син үләчәксең. Көчсез, мәгънәсез үлем белән. Аңларга кирәк иде: кеше дөньяга җан асрарга түгел, ә яшәргә килә! Ә син яши дә белмәдең, үләргә дә теләмәдең. Хәзер менә соңгы минутың..."
Болытның бу сүзләреннән соң, эләгеп кенә торган гомеренең соңгы җебен кисеп җибәрү өчен, яшен кайчысы пәйда булды — аның йөзе тартышып куйды, кинәт дөньяны икегә ярып күк дөбердәде — аның җаны-акылы, тәненнән ычкынып китеп, караңгы якка таба очып китте. Бик тиз очып китте ул, бу тән — төрмәдә ятып саргайган, иреккә чыгарга зарыккан кош кебек...
"Үлүнең бер авырлыгы да юк икән ләбаса!" — дип уйларга гына өлгерде ул.
Яңгыр коя да коя. Дөнья чиста калсын өчен, кайбер пычракларыннан арындырып, яхттгылап юыйм, ди булса кирәк.
Көн күңелсез, салкынча. Аяк аслары пычрак, җир өсте биниһая зур бака тәне кебек, баскан саен сытылып, дерелдәп тора. Җир яңгырга туенган...
Яңа гына күмелгән кабер янында хезмәт вазифаларын үтәүче дүрт кеше һәм бишенчесе — партизан отрядының элекке элемтәчесе, кырык тугызынчы вәкиле — чәчләре агарып беткән таза гәүдәле, туры карашлы кеше.
Менә ул кулындагы чәчәген кабергә куйды. Янындагы кешеләрнең берсе:
— Сезнең кемегез бу кеше? — дип, кабергә ымлап күрсәтте.
Ул эндәшмәде...
Зираттан кешеләр чыгып киткәч:
— Ялгыштылар... Каберенә чәчәк куярдай кеше идемени ул! Үлгәненә сөендем мин аның. Шул сөенечтән чәчәкләр җыйдым. Аңа түгел, аны алган кабергә дигән чәчәк бу... Явызны да, чирканмыйча, үз кочагына алган Җир-анага хөрмәт бу. Рәхмәт аңа! — диде.
Ул күккә күтәрелеп карады: кара болытлар офык артына төшеп баралар, баш очында печән кибәнедәй ап-ак болыт елмаеп тора. Шуңамы дөнья тагы да яктырып киткән... 
ИКЕНЧЕ ХИКӘЯТКӘ СҮЗ БАШЫ
Үзебездә шактый кунак булганнан соң, Мансур абыйларга, ягъни, Шөн авылына китәр алдыннан әнием белән бертуган Якуб абыйларга сугылып, хәлләрен белеп, былтыр көз армиядән кайткан Фәрит энекәшне кцреп, Бәдәр туган апаның балдан әчетелгән "нәстцйкә"сен авыз итеп, инеш кырыенда утырган кара мунчаларында парланып чистарынгач, юлны дәвам итәргә иде исәп.
Якуп абыйлар өенә җиткәнче, авыл уртасында кукраеп утыручы элеккеге байлардан калган таш кибеткә кучтәнәчкә берәр нәрсә алыйм дип керсәм, чиратта торучы такылдык тутәйләрдән яман хәбәр ишетеп, маңгаена электр тогы бәргән мескен сыер кебек дөньяны беркавым онытып, кешеләрнең дә кагылуын тоймыйча, миңгерәу кыяфәт белән гаҗиз хәлдә басып тордым. Монда мине икенче хикәят көткән икән. Кешеләр өчен авыр хикәят. Югалту хикәяте... Мәңгелек югалту...
К о рба н ш у лп а с ы
Ф. улеменә
Төп кебек төпчек улы Фәрит белән чалт итеп яшәп ятучы Якуб картның яшьләрнекенә бирешмәслек дип уйлаган таза ашказаны, соңгы көннәрдә яңа төрле аш сорапмы, өстәлдәге ризыкны талымлый башлады. Карчыгы Бәдәр токмач изеп тавык шулпасы пешерсә дә, тәмсез, өчпочмагы да тамактан үтми.
— Ашарлыкмыни бу! — дип кенә җибәрә, аш-суга оста Бәдәренең һәрбер пешергән ризыгын мактый-мактый рәхмәт әйтеп бөгә торган карт.
— Сиңа нәрсә кирәк соң, әтисе? — ди карчыгы өзгәләнеп.
— Кәеф юктыр... Кәеф булмаса ашыйсы килми ул, әти, — диде улы.
— Ни булгандыр? Үзем дә аптырыйм инде. Ашыйсы килә минем...
— Ашыйсы килә? Нәрсә кирәк соң?! — ди тагы карчыгы.
— Балык шулпасы ашыйсы килә...
— Балык шулпасы? — дип кабатлап сорый улы.
— Әйе шул, балык шулпасы... 
* * *
Балык шулпасы пешерү өчен иң беренче балык кирәк. Бу — яңа тәпи баскан нәниләргә дә аңлашыла торган хакыйкатьтер. Ә балык суда, елгада, ягъни мәсәлән. Елга дигәннәре алар авылыннан ун чакрымда...
Картның яраткан шулпасы шул елга балыгыннан булырга тиеш, чөнки кибеттәге диңгез балыгын күрәсе дә килми икән.
Елга балыгы дигәннәрен уйлап йөргәндә, күктән Ходай иңдердемени, ишеттеләр: Минвәли белән Хәбир әле кичә генә шактый эләктереп кайтканнар икән. Минвәли — Бәдәрнең кече энесе, алып гәүдәле кеше, райпотребсоюзның сәүдә берләшмәсендә товаровед булып эшли.
— Минвәли, җизнәң балык шулпасы...— дип башлады сүзен Бәдәр.
— Булмый, апа,— диде энесе, аның сүзен кайчы белән кискәндәй өзеп,— өйдә пешерергә унлап вак-төяк койрыкмойрык кына калды. Нәчәлник үтереп сораган иде...
— Соң, җизнәң нәчәлдеригыңнан кадерсезрәкмени? Нәчәлдерик, имеш!
— Аңла әле, апа, җизни җист җизни, ә нәчәлник есть начальник. Җизни белән любой вакытта килешеп була. Ә нәчәлник? ЕЕичек аны алдый алыйм ди? Обищәйткән, белдеңме? Сүз белән эш бер булсын!
Әлбәттә, начальникларга вәгъдә бирдеңме — үтә! Бу аның кул астындагы кеше буларак синең дәрәҗәңне күтәрә. Ә дәрәҗә күтәрелде исә, нәчәлниккә якынаю башлана, инде нәчәлниккә якынайсаң...
һәрхәлдә, Минвәли боларны апасына аңлатып тормады, һәркем тормышы — сукаланмаган кыр. Яшәү — әнә шунда икмәк үстерү ул. Әлбәттә, кем ничек үстерә ала... Әйтик, берәүләр тир түгеп, икенчеләр... Икенчеләр дә игенчеләр... Әмма... Аның җизнәсе белән апасы әнә гел кара тиргә батып сукаладылар, барыбер әллә ни кыра алмадылар. Кем булып тотынганнар иде, шул булып калдылар. Ә Минвәли яшь әле, аныкы алда. Аны сәүдә берләшмәсе директоры итеп куярга йөриләр...
— Аптырама, әни, менә эшне иртәрәк бетерәм дә үзем барып кайтам...— диде Фәрит.
— һәй, балам, соң сиңа суга керергә ярамый ич. Үзеңнең дә исеңдәдер әле, унөч яшьлек чагыңда әтиең көч-хәл белән судан тартып алды. Тәнең көзән җыеручан ич синең... 
— Мин суга кереп түгел, кармак белән, әни... Ярдан торып... Беләсең килсә, ау белән сөзү — законга сыймый ул. Бра-конь-ер-лык дип атала.
Әтисе балык шулпасы сорагач, Фәрит үзе елга буена барырга булды. Әтисен ярата иде егет. Моны бернинди бизәк - ле-ялтыравыклы сүзләр белән аңлатып булмый, бу бик гади әйтелә: ярата! Шуның өстенә...
Бер ай элек больницада ятып чыккан Якуб картның әле яшьләрнекенә бирешмәслек дип санаган таза ашказаны соңгы айларда егерменче гасырның алга киткән медицинасы көчсез кала торган, халык телендә өч хәрефле сүз белән әйтелә торган авыруга дучар булган иде. Ә бу юньлегә илтми. Ул кайтмый торган җиргә алып бара...
Вяткага балыкка барырга кирәк. Бәлки... бу... әтисенең соңгы... Юк! Үз әтиең турында шулай уйлыйлармыни, оятсыз. Әти белән гөр китереп яшибез әле без. Тагы ун ел, юк — егерме ел, юк ла! — илле ел!
Әнигә генә бу турыда сиздермәскә кирәк... Әнигә генә... Минвәли абый да хаклы бит: начальнигына табарга дип вәгъдә биргән икән — тапсын! Вәгъдә — намусның сынамагы. Фәритнең үзенең биргән вәгъдәсен үтәми калганы юк! Сүзе һәм эше — бер!
Бүген менә әтисенә балык шулпасы...
Үз борчулары һәм мәшәкатьләре белән тыныч һәм саф рух белән эшләп ятучы авылны яшен тизлегендәге яман хәбәр үткен без кебек тишеп чыкты.
— Фәрит Вяткада батып үлгән!
— Балыкчылар күреп калганнар: кармагы төпкә эләккәч, ычкындырам дип салкын суга кергән. Теге Ташлычишмә янында... "Коткарыгыз!" — дип кычкырып өлгергән. Аннан соң... аска... төшеп киткән... Өлгерми калганнар...
Кайгырыштылар. Әле быел гына сабантуйда көрәште. Имәндәй таза яшь егетнең шулай гына... кинәт кенә... юкка чыгуы һич уйламаслык хәл иде — шуңамы башларына сыймады.
Нечкә күңелле кешеләр:
— Әйбәт егет иде...
— Игелекле малай булды: бер чакрымнан кеше белән үзе башлап исәнләшә торганнардан...
— Булышучан иде... Былтыр миңа... 
— Быел өйләнергә исәпләп йөргән, балакаем...
— Эчмәде-тартмады, сугышып йөрмәде...
— Якуб абый белән Бәдәр җиңги... Ничек күтәрерләр инде бу кайгыны... Төпчекләре — яратканнары иде бит... Бердәнбер уллары... — диделәр.
Практик акыллы кешеләр:
— Балык түгел, суда ята алмый, табып алырга кирәк!
— Давай, кемнең вакыты буш — барабыз...
— Мондый хәл килеп чыкканда, вакытны уйлап торалармыни?! Алып кайтып, җиренә җиткереп җирләргә кирәк! — диделәр.
Вятка ачудан йоннарын кабарткан алама эт кебек. Аксыл-кара дулкыннар ниндидер ят һәм күңелне чиркандыргыч тавыш белән ярга бәрелеп чайкалышып торалар. Гүя өненнән — ага торган юлыннан бәреп чыкмакчы була. Коточкыч хәбәрдән борын кырые җыерчыклары тагы да каралыбрак тирәнәйгән, инде агара башлаган чәчләренә бер сәгатьтә "кырпак" төшкән тәбәнәк таза гәүдәле Якуб карт та давылга эләккән көймә кебек чайкалып тора. Әйтерсең дулкыннар көенә биергә җыена, ә үзе, авып китмим тагы дигәндәй, аякларын киң җәеп аерып баскан. Күзләре билгесезлектән юкны эзләгән караш белән ачылганнар. Аңа карап, яр буендагы җыелганнар арасындагы Кәбир кебек "корыч хисле, таш йөрәкле" саналган ирләрнең дә җаннары сулкылдап-сулкылдап куя...
Зәңгәр күктә, югары ыргытылган аксыл-зәңгәр ташларга охшап, акчарлаклар оча. Аларның кызганыч һәм дәртсез тавыш белән кинәт кенә кычкырып җибәрүләре йөрәкләргә шомлы моң сала. Гүя: "Юк! Юк! Бетте инде ул... Таба алмыйсыз аны..." — дип кычкыра иде алар.
Ул көнне Фәритнең гәүдәсен эзли алмадылар, чөнки кайгы булып, кояшны каплап, караңгы төште.
Фәритне авылда яратмаган җан иясе булса, аның исеме кибетче Галләмнең озын чылбырга бәйләнгән сары тешле явыз Сарбай гына булыр. Шуңа күрә Вятка буена төшәргә җыенучылар саны иллегә якын иде.
Чирне кайгы тиз таба — Якуб карт нык холыклы сабыр кеше булса да, бу үлемне күтәрә алмады, бер көн эчендә кинәт ун елга картаеп, бөтенләй урынга ятты. Карчыгы Бәдәр улының үле гәүдәсен судан эзләп табу өчен җыелган кешеләргә елый-елый ике шешә ак аракы тоттырды:
— Суы суыктыр... чумып... эзләгән кешеләргә...
— Ярар, түтәй, бүген табарбыз, шәт! — диеште ирләр, нәрсәгәдер шатланып, әйтерсең югалган кәҗә бәтиен табып алып кайтырга вәгъдә бирәләр иде.
— Табарбыз, апа! — дип, катгый итеп әйтте энесе Минвәли. — Көнен генә кара, нинди матур бүген!..
— Һәй, Минвәли,— диде апасы. — Сиңа яктыдыр да... Минем өчен барыбер кара көн инде ул!
Ул, сары яулыгы белән йөзен каплап, кычкырып елап җибәрде. Минвәли, ярдәм эзләгәндәй, як-ягына каранды, мондый вакытта нинди сүз әйтәләр, ничек юаталар соң дигәндәй, аптырашта калып, ирләр арасына кереп китте.
— Елама, Бәдәр җиңги, киләсене күз яше генә кире җибәрмәс! — диде Фәритнең иптәше.
— Үлгән артыннан үлеп булмый, Бәдәрттәй,— дип куйды Кәбир. Колхозда кызу эш вакыты иде, шуның өстенә илле кеше өелеп йөрүнең бер файдасы юк, сөйләшкәч-киңәшкәч, җиде кеше барырга булдылар.
Фәрит Вятканың агымсыз диярлек урынында баткан булса да, ирләр аны гел түбәннән эзләделәр.
— Бер тәүлек эчендә агым аны йөз-ике йөз метрлар чамасы аска таба алып киткән булырга тиеш.
— Хәтереңдәме, өченче ел Комаякта батып үлгән бер балыкчыны Кәримулла утравы борынында таптылар.
— Кешенең үте сытылгач, өскә күтәрелеп ага, ди...
Авылдан утыз метрлы ау алып килгәннәр иде. Яр кырыеннан муен тиңентен, тирән җирләрдә көймә белән кереп сөзеп карадылар. Ауга эләгеп чыгарга тиеш иде ул... Төш җитәрәк сөзүче кешеләр хәлдән тайды, ал арны яңалары алыштырды.
— Әйдәгез, бер тартып алыйк, — диде кемдер.
— Нинди тарту ул тагын! Кичә караңгы, дидек. Бүген дә таба алмабыз микәнни? — дип борчылды Минвәли.
— Бер ярты сәгать ял итик... Капкалап та алырбыз. Судагы балыкны тере килеш йотарлык булдым, валлаһи, — диде Кәбир, калын корсагын угалап.
— Аша, әйдә! — диде аңа каршы Фәритнең яшьтәше һәм иптәше булган сары чәчле егет, мыскыллы тавыш белән.— Вятка — балык шулпасы. 
— Кемгәдер... үлем шулпасы! — дип куйды Минвәли сүрән генә һәм чырык итеп шырпы сызганнан соң, кабызасы сигаретын онытып, елгага текәлеп тора башлады.
— Аптырамагыз, туганнар... — Кәбир тынычлыгын җуймый гына ипи белән суган кыягы күши иде. — Без ашау өчен яшибез,— диде ул, чәйнәгән ризыгын ыйк дигән тавыш чыгарып йотканнан соң. — Әй, юк ла!.. Яшәү өчен ашыйбыз. Әйтик, ач карынга кайсыгызның эшкә барасы килә... Ач карынга ризык, мин сезгә әйтим — бәхет ул.
— Фу, бәхетеңнең ләхетен!
Минвәлинең янган шырпысы бармагын пешергән икән, ул ачуланып һәм йөзен ямьсез итеп чыткан хәлдә кулын селеккәлә де. Аннан соң ярдагы соры комнардан, яңа яуган кар тавышы чыгарып, эре-эре адымнар белән су кырыена китте.
Төштән соң сөзгән чакта, үч иткәндәй, ауга балык керә башлады. Башта аңа игътибар итмәделәр, чөнки болар, күп булса бер-ике бармак озынлыгындагы чабак, юрша булып, чын балыкчыларга хас ау дәртен кузгатырлык түгел иде.
— Җыеп барсаң, бер табалык булыр иде дә... — дип иптәшләренә карамый гына әйтте Кәбир.
Эндәшмәделәр. Әмма балык һаман керүен дәвам итте. Ау җепләренә ияреп чыккан бу мәхлук җаннар ычкынырга теләп тыпырчыналар, ә ал арның түгәрәк көмеш тәңкәләренә килеп тигән кояш нурлары ялтырап китәләр дә суга егылып төшәләр. Тора-бара эре балык эләгә башлады. Ниндидер тирән куентыкка чыккан чакта, анда ике килолы корбан балыгы ята иде. Балыкчыларның йокы диңгезенә чумган чакта хыял кармакларына эләгә торган алтын тәңкәле сары шайтан иде монысы.
Кәбир балыкка тычкан күргән мәче җитезлеге белән ташланды һәм, шундук саңагыннан күтәреп алып:
— Бәй! Валлаһи! Нәрсә бу?! Соңгы биш елда мин мондыйны... — диде.
Ирләрнең барысы да балык тирәсенә өерелеште.
"Үләксә күргән козгыннармыни..." — дип уйлады Минвәли.
Ул, кешеләрне тиз-тиз генә читкә тибәреп, Кәбирнең каршысына килеп басты:
— Башыңны ишкәк белән ярам бит!
— Бирән корсак! Һаман ашау турында уйлыйсыңмыни? — диде Фәритнең иптәше, аның өстенә ажгырып.
— Нишләп ашау турында уйлыйм ди? Тамак тук минем. Тук кеше ашауны уйлыймыни?! — дип рәнҗеде Кәбир.
— Алайса, нигә балык җыясың?!
— Бәй?! Кара әле! Моны да алмасаң? Бу — балык түгел... Бу... әкият. Ун елга бер эләгә торган зат бит бу! Бигрәк тә соңгы елларда...
— Ә минем энем? Минем энем суда ятсынмыни?!
— Бәй?! Нишләп алай дим. Аны да эзлик, чыккан балыкны да җыеп барыйк.
Кәбир җиргә иелеп борынын сеңгерде дә, түбән караган килеш, кырык беренче размерлы резина итеге белән шул төшне бик ыхтыматлап, озак кына итеп ышкыды. Аннан соң көләч йөзен һәм пеләш башын ертык күлмәгенең юеш җиңе белән сөртеп:
— Иң дөресе шулай булыр. Безнең балык җыйганыбызга ул... ни, энең... Фәритне әйтәм... ачуланмастыр... Нишләп ачулансын ди... Ул үзе дә балыкчы иде бит...
Ирләр икегә бүленделәр: берәүләр Кәбирне яклый, икенчеләре — Минвәлине...
— Без балык җыярга төштекме, әллә аны эзләргәме?! — диде ярсып ук киткән Фәритнең иптәше.
— Дөрес! Тик шулай да эреләрен суга атып бармабыз инде. Бер кеше... әйтик, Кәбир җыйсын, әйдә!
— Кәбирме? Кәбир түгел, кабер ул... Ул җыяр!
— Иә, йә... анаңны... Башта борыныңны сөрт... елгага төшеп изге суны пычратуың бар...
— Син шулаймы әле?!
Фәритнең иптәше Кәбирнең күлмәк якасыннан эләктереп алды һәм барлык көченә киерелеп, аны үзе аша әйләндереп җибәрде. Ертык күлмәге шыты-ы-ырт итеп умырылды, ә күлмәгеннән чыгып киткән Кәбир гөрселдәп пычрак сулы күлдәвеккә барып төште.
— Син нәрсә! Бәй?! Яхшыдан яман туган нәрсә! — дип үкерде ул, шундук сикереп торып һәм кан киткән борынын сазга баткан йодрыгы белән сөртә-сөртә.
Ал арны ирләр көчкә аердылар.
— Менә инде, рәзе сугышырга ярый?!
— Мәрхүмнән оялыгыз әзрәк!
Балык кичкә таба тагы да шәбрәк эләгә башлады, әйтерсең аларның патшасы әмер биргән:
"Әй, сез, балыклар! Елга төбендәге чытырманга эләккән кармагын ычкындырам дип суга кергән Фәрит исемле адәм баласы, көзән җыерып, батып үлде. Кешеләр күп еллар буе безнең итебезне ашаган һәм суыбызны пычраткан өчен корбан бирделәр. Әмма бик зур һәм кыйммәт корбан бу. Чөнки Фәрит исемле әлеге егет яңа гына армиядән... Кешеләрнең армия дигәннәрен аңлатып китәм: армия кешеләргә үз илләрен дошманнардан саклау яисә чит илләргә һөҗүм итү өчен кирәк. Әгәр ул һөҗүм дигән нәрсә башланса, җирдә мәхшәр туа, адәм уллары арасында корбаннарның саны чиксез була. Елга балыкларына маймычларын кертеп санаганда гына туа ул сан. Кешеләрнең һөҗүм дигәннәре була күрмәсен, чөнки ул вакытта хәтта безгә дә елгада урын калмый, суны шартлатып күккә күтәрәләр... Азрак читкә тайпылдым бугай, баштагы сүземне дәвам итәм. Фәрит исемле әлеге егет, яңа гына армиядән кайтуына карамастан, авыл кешеләренең хөрмәтен казанып өлгерде. Алар да ничек хөрмәт казаналар, дисезме? Җир сөреп. Әйе, җир сөреп һәм икмәк үстереп! Икмәкне беләсездер — яр буена каз сакларга яисә су коенырга төшүче малайлар безгә ыргыткалыйлар аны. Кабатлап әйтәм, Фәрит безнең өчен зур корбан. Әгәр үлмәгән булса, үзенең гомере буена ул әле күпмебезнең башына җитәр иде. Шуңа боерык бирәм: кем дә кем бу тормыштан туеп, утлы табада кыздырыласы килә, төбе чытырманлы борылмадан астарак ау белән Фәритнең үле гәүдәсен эзләп йөрүчеләргә әләгегез!"
...Ауга бер-бер артлы судак, бәртәс һәм бигрәк тә корбан балыклары керә торды...
Фәритнең гәүдәсе һаман табылмады. "Инде бүгенгә җитәр, ардык... хәлдән тайдык", — ди иде ирләрнең карашлары.
— Ярый бүгенгә... Иртәгә тагын да астанрак эзләргә булыр,— диде кемдер.
— Ул якта балык та... — дип башлаган иде Кәбир, йөзен чытып, комлы юан бармакларын пычранып беткән куе чәчләренә батырган Минвәлине күргәч, шым булды. Читкәрәк китеп, чәчелеп яткан ауны җыештыра башлады.
Беркем бер сүз дәшми...
Күбесе суга чыланып беткән күлмәк-ыштаннарын сыгалар, кайберәүләр, сигарет артыннан сигарет кабызып, тукталышларны белми бара торган пароход кебек төтенлиләр, ә берсе Бәдәр җиңги җибәргән азык-төлекне яр кырында яшел ашъяулык күк яткан йомшак чирәмгә җәеп, ике шешә аракыны алып куяргамы, юкмы дип баш вата, бер Минвәлигә, бер башкаларга карый...
Минвәли кемгәдер ачулангандай һаваны кискен хәрәкәт белән кисеп, кулын селтәп куйды һәм авыр адымнар белән яр кырые буйлап югарыга таба китте.
— Минвәли абый, син кая? — дип кычкырды Фәритнең иптәше.
Ул аңа, ярым борылып:
— Теге чытырман янында кичә җизнинең бер ботинкасы төшеп калган... Эзләп килим әле, — диде.
Ул киткәч, ирләр сүзсез генә капкалап алдылар, әмма ипи, суган кыяклары һәм ит кисәкләренә каяндыр күпләп ком кергән, чәйнәгән саен бөтен тәннәрен чымырдатып тешләре шытырдый иде, гүя ачлыктан пыяла чәйнәргә мәҗбүр булганнар.
— Тфү! — дип, җиргә төкерде берсе.
— Ха-ха-ха! Нәрсә, елга комын шикәр комы белән бутадыңмы әллә? — диде, шаркылдап көлеп, икенчесе.
Шул вакыт йөзе агарып калган, төсе-көне беткән Минвәлинең аларга таба йөгереп килгәне күренде. Кояшның батып барган нурларында ул ниндидер алып гәүдәле шыксыз хайванга охшап калган иде.
— Ни булган? — диде Кәбир, куркынып китеп. Барысы урыннарыннан сикереп тордылар.
— Минвәли абый, нәрсә бар?! — дип сорады Фәритнең иптәше, салкын канлы булып калырга тырышып.
— Тегендә... тегендә ни... — Аның куллары чак кына дерелди иде.
— Ну? Бәй?! Нишләп торасың инде?
Кәбирнең җен ачуы чыкты.
— Тегендә ул... бар...
— Кем бар? Ни бар?! — Кәбир Минвәлинең җилкәсеннән алып селки башлады.
— Җибәр әле! — диде Минвәли, аның кулларын алып ташлап. Аннан соң тирән итеп сулыш алды һәм үпкәсендәге һаваны өзек-өзек чыгарып әйтте: — ...Фәрит... Җиз-нинең ботинкасын эз-ләп күкрәктән... суга кергән идем... аягыма... эләкте... юк... бер аягымны ике кулы белән кочып алгандай булды... Чы-тыр-ман янында...
Бер минутка сүзсез калдылар. Минвәлинең әле моңарчы бервакытта да күренмәгән ят кыяфәте, сүзләрен өзеп-җимереп әйтүе һәм алар янына чабыш атыдай атылып килүе һәркайсының күңеленә җиңелчә булса да шом салды. 
— Чытырман Фәрит баткан урыннан өстәрәк бит. Үлгән кеше ничек инде суга каршы аксын? — диде, ниһаять, Кәбир.
— Бәлки, балыкчылар бу урынны дөрес күрсәтмәгәндер, — диде Фәритнең иптәше.
— Бик мөмкин...— дип килеште өнгә килгән һәм үзен кулга алып өлгергән Минвәли. — Алар аннан... шактый ерак булганнар бит... Аннан соң без гел... түбәннән сөзеп йөрдек, ә аның бөтенләй акмаган булуы ихтимал...
Ул хәзер куркудан түгел, кичке салкыннан дерелди иде, әмма торышы һаман хәвефләнгән кыяфәттә, шуңамы аңа ышанып җитмәделәр:
— Курыкканга куш күренә!
— Үлек аякны кочаклый димени?!
— Үлеп кара — кочакларсың микән? — диештеләр.
Шулай да тикшереп карарга булдылар...
Чытырман янына килеп җитүгә, иң беренче сорау шул булды:
— Кем керә... суга?
Берәү дә чатнатып "Мин!" димәде — Минвәлинең "аякны кочаклады" дигәне аларда, куркудан битәр, ниндидер чиркандыргыч, өшетә торган, күбесе моңарчы тоймаган хис, аңламаган уй тудырган иде.
Ул арада Кәбир тиз генә чишенде һәм анадан тума калган килеш, сул кулы белән оят җирен каплап, ә уңын нигәдер сәгать маятнигы кебек алга һәм артка нык кына селкеп, суга кереп китте. Менә су тездән... кендектән... муеннан. Кәбир кыска буйлы шул. Араларында иң кыскасы.
"Буе җитәр микән?" — Бу сорау күбесенең уенда иде.
"Әгәр кире чыкса, һәрхәлдә, миңа керергә кирәк булыр... Нәрсә, Кәбирдән кимме әллә? Куркак булып калмам бит инде! Фәритнең үле гәүдәсе генә... әллә ничек... Нигә аптырарга ди? Без аның белән, ачуым килмәгәе, йөз тапкырлап мунчаны бергә кердек... Нигә аның шәрә тәненнән куркырга ди? Күргәнем бар... Хәтта кочаклаганым да..." — дип уйланды Фәритнең иптәше.
"Ник үзем генә кермәдем... Җизнигә... апага... Кәбир алып чыкты диярмен микәнни?" — дип өзгәләнде Минвәли, дер-дер килеп.
Кәбир, батып баручы кояшка карап, кинәт кенә суга чумды. Барысының күзләре елгага текәлде. Менә богыр-богыр килеп төссез куыклар күтәрелде...
Су өстенә буй-буй төшкән кояш нурларыннан ясалган тасмалар Вятканы юлбарыс тиресенә охшатып калдыралар иде. Сул яктагы озын-озын агачлар үскән тирәк урманыннан төшкән күләгә, елганың төбен төпсез, хәтта дөньяны йотарлык итеп күрсәтә.
Суык җил исеп куйды. Тал яфраклары, комга ышкылган арба тәгәрмәче тавышы чыгарып, леперди башладылар. Яр кырыендагы бер уч суга ташлап калдырылган корбан балыгы җан ачысы белән бәргәләнә, нәни койрыгы белән зуп-зур җирне кыйный. Чебен-черки халкы, бу тамашаны күрергә теләп, болыттай булып җыелган да, бер күтәрелеп, бер төшеп, һавада биеп тора.
Шулчак Кәбир су өстенә башын калкытты да:
— Булышыгыз әле! — дип кычкырды.
Елга өсте чатнап-ватылып китте — ирләр дәррәү суга ташландылар. ..
Берничә минуттан Фәритнең җансыз гәүдәсе искереп беткән көймәнең яргаланган тупас борынында ята иде. Кочагында метр-метр ярымнар тирәсендәге агач түмрәне. Минвәлинең аяклары шул кочакка кергән икән...
Кәбир аның йөзен юып җибәрде, чөнки борын тишекләренә, колагына һәм бигрәк тә авызына ком тулган иде. Гүя елга төбенә ятып ком ашаган...
Авылга кайтканда, һәркем үз уена чумды.
— Бәй! Миңа кереп сорасалар, бер шулпалык балык бирмәс идеммени! — дип көрсенде Кәбир. — Шуның аркасында кеше бетте...
"Әх! Мин генә гаепле! Мин генә... — дип уйлады Минвәли.— Кабахәт! Дуңгыз! Сорыкорт! Ялагай! Юк, кеше үтерүче син, зараза! Имеш, начальникка?! Җизни җист җизни, нәчәлник есть начальник, имеш?! Кайтам да барлык балыкларны тирескә атам... Бер кило балык жәлләдем бит! Өч калак шулпалык балык... Нинди егет әрәм булды... Минвәли абый дип өзгәләнеп тора иде... Гомерлек үкенеч бит бу... Обищәйткән, имеш... Сүзне эш итәм, имеш... Нәчәлник, имеш... Нәчәлдерик! Нә-чәлде-рик! Сүзне эш иттем! Ух..."
— Фәрит белән Нәзилә өчен генә тарткалашып килдек. Хәтта сугыша язгаладык... Бер тапкыр аңа Фәритне яманлап сөйләдем... Эх! Нигә алай иттем инде? Нәзиләнең шуннан соң миңа күңеле суынды. Ә мин... Мин Фәритнең көчле һәм сабыр булуыннан көнләшә идем... Югыйсә дуслар үзебез... Бер партада ун ел утырдык... Әгәр Фәрит исән булса, Нәзиләне үземә каратырга тырыша идем әле. Ә хәзер... Хәзер, юк! Иптәшем хөрмәтенә янына да бармыйм, — диде үзалдына сары чәчле егет.
Исәннәрне һәм мәрхүмне төяп, машина алга чаба, арттан күтәрелгән тузан, аждаһаның галәмәт зур койрыгыдай, юлга бәргәләнә һәм сирәгәеп кичке салкынча һавага күтәрелә. Кемгәдер дулаган кебек, машина моторы улый...
Төньяк җиле көчәя төште.
Вятка артта калды. Ачудан йоннарын кабарткан алама эт кебек иде ул. Аксыл-соры дулкыннары, чайкалышып, чәйнәп өзәм дигәндәй, яр буендагы ташларга ниндидер сыек чыпылдавык тавыш белән килеп бәреләләр. Бәреләләр һәм котлары очкан кебек чәчрәп китәләр...
Гүя Вятка, эт булып, кешеләргә өрә иде...
Кичкырын Минвәли җизниләренә килде. Ул кереп килгәндә, Бәдәр түти елап шешенеп беткән гаҗиз бер хәлдә иде.
— И Ходаем! Нинди каргышларың төште?! Бәла өстенә бәла... Улымны алуың гына җитмәгән, инде менә монысы да... Ни хәлләр итим! — дип ялвара иде карчык.
— Ни булды, апа? — диде сәерсенгән Минвәли.
— Соң, ни булды дип... Көне буе тамагына берни капмады.. . Ниләр генә китермәдем, барысын кире кага, ә үзе һаман "балык шулпасы...", "балык шулпасы..." дип кабатлый...
— Аттгый торган чагымыни, апа? Борчылма, зинһар!
— Соң, эш ашауда түгел ич... Гел бер сүз ич. Гел бер сүз... "Балык шулпасы...", "балык шулпасы"! Җиңеләеп китмәсен, дим... Их, башларыбызга кара кайгы булды бу балык шулпасы!
Бәдәр түти, йөзен кытыршы уч төпләре белән каплап, кычкырып елап җибәрде. Минвәли түзмәде, карашын читкә борды: тәрәзәнең өске өлгесеннән күренеп торган күк йөзендәге кара ач болыт кинәт көмеш айны кабып йотты. Ул башын иеп чыгып китте.
Төнгә каршы Минвәли тагы җизниләренә килде.
Өй эчен куе караңгылык баскан. Стенадагы күкеле сәгать келт-келт килеп вакыт саный. Келт! — уң якка китә сәгать теле, келт! — сул якка. Келт! — уңай якларыңны билгеләп куя, келт! — кире якларыңны тамгалап ала... Әйтерсең шулай... Алгы яктагы Бәдәр түти һәм аның иптәш хатыннары түшәмдәге ялгыз лампочкадан сибелгән сап-сары нурларга коенып утыралар. Урталарында утырган саф йөзле, ак чәчле карчык салмак һәм тыныч тавыш белән ал арга нидер сөйли. Кызыклы һәм гыйбрәтле тормышчан нәрсә турында булса кирәк, барысы да йотлыгып тыңлыйлар, бары Минвәлинең апасы гына, әледән-әле почмак яктагы караватка күз төшереп, ирексездән килгән яшьләрен яулык очы белән сөрткәләп ала иде. Йокы бүлмәсендә Якуб карт ята.
— Җизни... — дип эндәште әкрен генә Минвәли, гомерендә беренче тапкыр бу сүзгә гаҗәп тә якынлык мәгънәсен салып.
Карт эндәшмәде.
— Җизни! — диде ул кычкырыбрак. — Мин сиңа... балык шулпасы алып килгән идем. Корбан балыгыннан...
— Ә-ә? Нәрсә дисең?!
Картның тавышы зәгыйфь һәм ямьсез булып, хырылдап чыкты, әмма бу сүзләрен әйткәндә, күзләре кинәт кенә ялтырап китте, ал арда тормышка ашмас ниндидер өмет чаткылары күренеп китәләр дә сүнәләр.
— Балык шулпасы... Корбан... — Минвәли соңгы сүзен әйтә алмыйча тукталып калды, гүя аны сихри көч бугазыннан буып алды, күз аллары караңгыланып китте.
— Балык шулпасы? Ә-ә-ә... Әйткән... идең шы... шу-ул, улым. Бер шу-улпалык... бал... ыйк!.. алып кайтам, дип. Рәхмәт, улым!
Якуб картның калтыранган авыр кулы Минвәлинең аш тәлинкәсе кадәр дәү уч төбен ул әле моңарчы бервакытта да тоймаган туганлык, үз итү һәм чиксез ярату белән кысты.
Алар шул хәлдә шактый озак тордылар, шуңамы Минвәлинең күңеле тулып, күз яшьләре кырынмаган кара төкле яңагы буйлап агалар да тып итеп соңгы көндә аларның тормыш-яшәешләренә язмыш фаҗигасе булып кергән балык шулпасына тамалар иде... Корбан балыгы шулпасына...
Бу вакытта таң атып килә иде инде. Көнчыгышта, офык кырында, тәрәзә челтәренең читеннән ачып караган оялчан чибәр кыз кебек, кояш кызарынып тора. Аның нигә оялганын, кем өчен оялганын Минвәли үзе генә белә... 
ӨЧЕНЧЕ ХИКӘЯТКӘ СҮЗ БАШЫ
Нишләрсең! Яшәу булган кебек улем дә бар шул. Ул да безнең белән рәттән йөри. Хакыйкать — дөнья гел шатлыктан гына тормый: кайгысы китә килеп, синең белән ике куллап кцрешер өчен сыкраулар чиратта тора, сызланулар, җан җәрәхәте гомернең караңгы куакларына оялап, һөҗцмгә кутәрелу өчен "җайлы вакыт" кына көтеп яталар. Тик шулай да кеше бирешми, аның киләчәккә булган өмете һаман якты, һаман кояшлы. "Бу ген булмаса, иртәгә матур!" — ди ул һәм тигәнәк булып калкыган хәсрәтне нәни генә бер сөенечнең уткен балтасы бер чабуда кырт итеп өзеп ташлый...
Шөн авылына мин басынкы, әмма шат рух белән килдем. Ял итәргә кирәк иде. Ялсыз сыер гына яши, дигәннәр. Мансур абый Вятка буенда "менә дигән балык тоту, куңел ачу, ял иту оештырырга вәгъдә биргән иде бит. Үзе тугел, әлбәттә, улы Одик оештырачак!
Көне кояшлы. Тәнне мәлҗерәтеп, арыганлыкмы яисә ялкаулыкмы, гәудә буенча җәелгән. Якты нурлар кузне чага. Мин ял итәргә — тынычланырга карар бирдем. "Дөньяның бар мәшәкатен син генә кутәрә алмассың, тынычлан, тынычлан!" дип, уз-уземне тиргәп ташладым. Гомер диңгезенең яртысына да җитмәдең — борчу-әрну, җан ярасы... һәм шулар өстенә сәламәтлек ягыннан да какшап киттең, агайне! Кузләрең начар курә башлады, йөрәгең тауга менеп баручы машинаның иске моторы кебек, упкәң тишек гармун куреге кук. Оныт борчу-мәшәкатьне! Гамь шәп нәрсә, әмма анда ямь юк. Кемнәрдер яшиләр ич әле. Берни турында уйламыйлар...
Тынычлан!
Тынычлан!!
Тынычлан!!!
ИСАБӘТ
Автобустан төшүгә, як-ягыма каранам. Шөн авылының шактый зур икәнен күрдем: зәңгәргә, сарыга, кызылга, көрәнгә һәм башка төсләргә буялган өч йөзләп йорт, үлән арасына чәчелеп яткан төрле төсләрдәге агач шакмаклар кебек, ямь-яшел агачларга күмелеп утыра иде. Авылның төньяк һәм көньяк яклары тау сыртлары белән капланган, көнбатышта зәңгәрсу-кара булып урман күренә, көнбатыш ягы биниһая зур капка кебек ачык һәм тигезлекле. Мин басып торган урыннан уң якта балалар бакчасы, сулда бер катлы кечерәк больница, тагы да арырак, тау башында кибет һәм шәһәр паркында утырган йортка охшаган зур гына мәктәп. Алар барысы да яңа гына таштан салынган булып, шуның өстәвенә бер урындарак торгач, авылга күпмедер шәһәрчә төс кертәләр иде. Күңелгә тия торган урыннары шунда: бер-берсенә тәрәзәләре, ишекләре, түбәләре һәм башка яклары белән бер тамчы су кебек охшаганнар һәм һәркайсысы аксыл-көрән төскә буялган булып, яшеллектә җәелеп яткан авыл йортлары янында хәтфә паластагы ватык кирпеч кисәген хәтерләтәләр һәм мондагы манзарага ябыпгып бетмиләр. Бигрәк тә мәктәп белән балалар бакчасы. Ябышмаганны төкерек кенә тотмый, диләр.
Колонка янына туктап, тешләреңне сындырырдай салкын, чиста һәм гаҗәп тәмле (авылның шәһәрдән бер өстенлеге!) су эчкәч, Мансур абыйның өйрәтүе буенча, түбән очка киттем һәм башта агач, аннан соң таш күперне үтүгә, клубның сынык рәшәткәләрен кагып ятучы кешеләрдән: "Мансур абыйлар өе еракмы әле?" — дип сорар өчен, алар янына юнәлдем.
Бүген кояш иртәдән үк кыздыра башлады, тагы яңгырсыз көннәр китте. Җан ияләре бер мәлгә тынып калган чак, бары якындагы нәни елганың челтерәп агуы ишетелә дә берән-сәрән кошлар бер-берсенә аваз биргәлиләр. Инеш кырыендагы карт тупылдан ишелеп-ишелеп мамык коела, гүя җәйге кар.
Урам чатларында күренгән кешеләр ашыкмый һәм вәкарь белән генә (авылның шәһәрдән икенче өстенлеге!) эшкә яисә берәр йомыш-юлга баралар. Су ала торган урында берничә хатын-кыз артык кычкырмыйча гына сөйләшеп тора, өй алдындагы комда сабыйлар уйнап ята, йокыдан әле күзләре дә ачылып бетмәгән кыз бала болынга казлар куа, үсмер-малай, сумкасын велосипед мөгезенә элеп, кибеттән ипи алып кайта, ә кара чалбар, тезенә җиткән ак күлмәк, башына үзбәк түбәтәе кигән түгәрәк йөзле, түгәрәк ак сакаллы бабай боларның барысын күзәтеп, яшәеш хакында булса кирәк, уйланып, күзләрен йомгалап утыра һәм кулындагы матур таягы белән җиргә нидер сызгалый, гүя тормыш, исән-саулык, тазалык-байлык, яшәүнең картайгач та тәмле һәм ләззәтле булуын яза.
— Исәнмесез! — дип, шактый көр тавыш белән рәшәткә кагучыларга эндәштем мин. 
— Бигәйбәт! Саимәсез! — диде араларында зәңгәр халат кигән өлкәнрәге һәм шундук: — Сез рәрсенә тыгызмы лә? — дип, ифрат тиз сорады ул, сүзләрен сагыз белән ябыштыргандай бер-берсенә бәйләп һәм күп кенә сузык, хәтта тартык авазларны теленнән ычкынганчы ук вак балыкка ташланган чуртан кебек йотып.
— Ник асыгадыр, агае пулемет? — диде нечкә озын егет зәңгәр халатлыга, үзе дә "ш" һәм "ч" авазларын "с" белән алмаштырып.
— Тә-әрәҗемәсен я-асаргамы? — дип сорады миннән, борылып, ябык йөзле, әмма атлетик гәүдәле тазасы, чүкечен уйнатып кадак кага-кага. Рәшәткә төзәтәләр димәктән, такталарны монда ул гына кага иде, зәңгәр халат биреп тора, ә "нечкә озын", чиста ак күлмәген пычратудан куркып булса кирәк, ал ар дан ике-өч метр читтәге утыргычта, астына газета җәеп, матур рәсемле журнал караштыра иде.
— Тәрҗемәсе кирәк түгел, — дидем мин. — Минем мишәр дустым бар, тагы да кызурак сөйләшә. Ник ашыгасың дигәч, космик чор дип җавап бирә. Ә иптәш: "Сез берәрсенә кайттыгызмы әллә?" — дип сорады.
Алар кычкырып көлеп җибәрделәр һәм сары чәчлесе, кадак кыйнавын дәвам итеп, җитди генә үзалдына сорап куйды:
— Чыннан да-а, ни-ик ашыга-адыр?
Шундук аңлап алдым: гадәти сөйләшкәндә, ул сузыкларны болай ук сузып тормый, монда иптәшеннән шаярту йөзеннән шулай дип әйтте.
— Теп рәлмам дим, — диде зәңгәр халат, тагы да кызурак итеп һәм көлә-көлә. Күренеп тора, ул да юри әйтә икән, сөйләшкәндә, болай ук тиз булмаска тиеш.
— Әйтеп бетерәм алайса, — дидем мин һаман шаярту тонында. — Мансур абыйларның... Мансур Маракшин абыйларның өйләре еракмы моннан?
— Мансур Маракшин? — дип сорады кинәт сары егет, гәүдәсен турайта төшеп, аннан соң чиләктән, иелеп, бер уч кадак алды да: — Ул минем әти, мин... — ди башлаган иде.
— Одикмы? — дип сорадым.
— Әйе, Одик...
Мин аны үзем белән таныштырдым һәм Мансур абыйның чакыруы буенча балык тотарга килүемне әйттем.
— Әти кичә дә сезне искә алды: "Рәхмәт инде, бер тиен акчам юк иде, сыйлады, юлга биш сум акча бирде, үзебезгә кунакка чакырган идем, күренми әле", — ди.
Биш сум? Иә Алла! Вәт Мансур абый! Биш сум, ә... 
— Таныш булыгыз,— диде Одик, зәңгәр халатлыга төртеп күрсәтеп, — бу — безнең культура йорты директоры Хак Кәримов.
Мин Хакның, культура эшчесе булуына карамастан, физик хезмәттән кытыршыланып беткән шактый дәү кулын кыстым. Аның дустанә елмаеп торуы күңелгә җылылык һәм аңа карата шундук якынлык өстәде.
— Ә бесь... кино сәнгате кесесе булабысь, — диде ак күлмәк, урыныннан торып башын иде һәм миңа чыбык бармакларын сузды.— Гафил!
Йөзенә текәлеп карагач, мин аның күзлек пыялалары астына яшеренгән саргылт-кара күзләрендә мыскыллы елмаю чаткылары күрдем.
— Киномеханик булып эшли,— диде Одик.
Шул вакыт юл уртасына мотоцикл туктады.
— Әй, сез, өчлек союзы! — дип кычкырды аның өстендәге әзмәвердәй таза утыз биш яшьләрдәге ир. — Иртәгә барыгыз да печәнгә, кибән салырга чыгасыз! — Аннан соң, китеп барганда, өстәп куйды: — Үзегез белән кунакны алсагыз да була, бездә ничек печән җыйганнарын күрер...
— Ярар, ярар,— диештеләр "өчлек союзы" членнары.
— Шәһәр кешесенә файдалы ул! — дип, миңа төрттереп китеп тә барды әзмәвер ир.
— Кем ул? — дип сораган булдым мин ал ардан, кем икәнен чамаласам да.
— Бригадир Танир... дорфа кылана кеше белән, — диде Одик.
— Аның каравы халыкны тота белә! — дип каршы төште Хак.
— Тиранлык-деспотлык кирәкми! — дип куйды Одик.
— Җитәкче тәвәккәл булырга тиеш, әйбәт башлык ул! — дип, Хак үз сүзен бирмәде.
— Современный кулак! — диде мыскыллы тавыш белән Гафил һәм черт итеп төкерде дә, журналын ябып, утыргычка ыргытты, чалбар балакларына төшкән көнбагыш кабыкларын бик озаклап каккач, кесәсеннән затлы сигарет алып кабызды.
— Ә өчлек союзы нәрсә ул? — дип сорадым мин.
— Анысы — без! — диде алар миңа, мәгънәле итеп. Соңыннан белдем: бер-берсеннән аерылмый йөргәнгә, авылда аларны "өчлек союзы" дип йөртәләр икән. 
* * *
Өйләренә кайтып барганда, Одик миңа туп-туры болай диде:
— Минемчә, сезгә дә берәр көн колхозга булышырга кирәк, кешедән оят югыйсә, уттай эш өстендә балык тотып йөрү... Әйдәгез, болай килешәбез: көндез — эш, кич — балык.
— Хуп! — дидем. — Авыл малае бит мин дә... Күптән кибән салган юк. Кул да кычытып тора.
Сәгать сигезләрдә Вятка буена төшсәк, Хак җидедәге паром белән чыгып киткән икән. Менә тынгысыз җан!
Тагы иртән-иртүк кыздыра башлады, дөнья имән утыны ягып җылытылган эссе мунча кебек. Кинәт кенә исеп куйган тымызык җил тәнгә салкынча ләззәт китерсә дә, бу озакка бармый, тагы өскә кызган нурлар коела башлый.
Малай-шалайлар һәм кичтән мичкәләре аракы белән тулып, шуңамы иртән йөзләре салып таптагандай чытык, кәефсез берничә ир су коена башладылар. Аргы якта ял итәргә килгән поселок кешеләре, чиләк асып, учак якканнар, әрлебирле йөрешәләр, коену киемнәреннән генә калган килеш туп уйныйлар, берничәсе, суеп ташланган дуңгыз түшкәсе кебек җансыз ятып, эссе комда кызына.
"Аз гына булса да тагы җил иссен иде..." — дип уйлыйсың, әмма бер чәч бөртеген селкетерлек иң көчсез, ундүрт яшьлек арык үсмер кебек сыек җил кисәге дә исми, күптән түгел генә шаяргалап йөргән җилне әллә солдатка алганнар, әллә кияүгә биргәннәр шунда! Агачлар, төш турындагы эсселекне уйлапмы, башларын игәннәр, кош-кортлар күренми, берән-сәрән чебеннәр ялкау гына оча, бары әллә кайдан килеп чыккан ялгыз озынборын гына үзен әллә кемнәргә куеп: "Без-з-з!" — дип тавыш чыгарган була, ялгышып, тимер атка — мангина. кабинасына яисә кызавына килеп куна, әмма аннан мазут белән бензин исе генә аңкыгач аңгыраеп тора да, нәни вертолет кебек тиз генә күтәрелеп, тагы каядыр китеп югала.
Күперчеккә килеп тукталуга, халык, паромга керү өчен, умарта күчедәй бер җиргә өелеште, бары сабыр ир-атлар гына бер читтә тәмәке көйрәтүен дәвам иттеләр, ә су коенучы малайлар, күлмәк-ыштаннарын тоткан килеш, иртәнгә җылынып җитмәгән суык судан дер-дер килеп, әти-әниләре, абыйапалары артыннан йөгерделәр, тик кайсынадыр ияреп төшкән алама йонлы дәү кара эт кенә, "нәрсәгә тыгылалар инде?" дигәндәй, кешеләр ягына сыңар күзен ачып, ком өстендә тыныч кына ятуын дәвам итте. 
Паромның көньяк өлешенә хатын-кызлар өелгән, алар ике төркемгә бүленә: ир хатыннары һәм олырак яшьтәге түтәйләр бер почмакта ләчтит саталар, кыз-кыркын һәм көзге алмадай кызарып пешкән, йомры гәүдәле, барысы да диярлек чибәр кызлар икенче почмакта бертуктаусыз сөйләшәләр, көлешәләр һәм сирәк-мирәк булса да, елт итеп, егетләр ягына күз аталар. Ирләр халкы да икегә бүленгән: беренче төркемгә кергәннәр, тәмәке суыра-суыра, кем кичә күпме эчкән, хатынын нигә үпкәләткән, ничә кибән салганнар — шул хакта гәпләшәләр, ә күбесе, озын буйлы озын чәчле егетләр, шаугөр киләләр һәм минут саен диярлек кызлар ягына сынаулы һәм тикшеренүчән, әмма болай карап торырга игътибарсыз күренгән караш ташлыйлар. Ә бер егет белән бер кыз үзләре генә бер почмакка басканнар. Болары яңа гына өйләнешкәннәр яисә, авыл кешеләре әйтмешли, "күптән йөриләр".
Одик белән без бензин мичкәсе, запас баулар яткан кешесез почмакка барып сыендык. Мин журнал караштырган булам, әмма бу болай гына уку өчен түгел, үзем каш астыннан гына булса да кешеләрне күзәтәм һәм ни хикмәттер карашым кызлар тирәсендә (вәт карт ишәк!) озаграк туктала да тайгак юлда кузгала алмыйча буксовать иткән машина кебек китә алмыйча тора. Матурлыкка һәм яшьлеккә күбрәк карауның бер гөнаһы юк, әлбәттә! Нигәдер бу минутта миңа шушы кешеләргә кушылып китү сәер, кызык һәм ифрат та сөенечле иде, үземә-үзем якын тоелам, алар миңа якын кебекләр, күмәк яшәү-эшләүнең бөеклеген шактый вакытлар ялгызың гына гомер кичереп, адәм балалары арасына килеп кергән чакта бигрәк тә нык аңлыйсың икән.
Ул көнне без болында шактый эш майтардык. Чын күңелдән тырыштык дигәнне бригадир Танир үзе дә раслады:
— Эх, мать-малина! — диде ул. — Сезнең кебек тагы бер партия кибәнчеләр булса, башкалары кирәк тә түгел. Колхоз эшен алып барыр идек без ул вакытта!
— Рәхмәт, Танир, яхшы сүзеңә. Кичкә кадәр әле тагы берне салабыз! — диде кибән өстендә торучы Хак.
Дөресен генә әйткәндә, Одик та, мин дә бик арыган идек, монысы соңгы кибән булыр дип уйладык, әмма Хак бер сүзле икән, күзне дә ачтырмады.
— Әйттек — эшлибез. Арыгансыз икән, әнә ял итегез, берүзем салам... Ир сүзе — бер булыр!
Килештек, әлбәттә, әмма соңгы кибәнне очлап чыкканда, авылдан кешеләрне алырга килгән машина кайтып киткән булып чыкты. 
— Бигрәк әйбәт, кунабыз... — диде Хак, күз дә йоммыйча. — Күптән болындагы куышта яшел печәнгә тәгәрәп йоклаган юк инде.
— Ә балык? — диде Одик.
— Балык иртәгә...— дидем мин, Хак белән ризалыгымны белдереп. Кичке аттгка. кадәр Одик белән ике йөз метрлар читтә торган Батыш күлендә юынып килдек, Хак бармады — күл суыннан тәне чабыручан икән.
— Батышта батмагыз тагы,— дип шаяртып калды ул.
Көндез тимер мич кебек кызган табигать әкрен генә үзенә салкынлык җыя: агачлар йокымсырый башлаганнар, үләннәргә елтыр чык төшкән, күл өстенә ак җәймә булып куе томан яткан, көндез тавышларын да чыгармаган бихисап күп кошлар сайрый, кайдадыр таллыклар арасында тәкәрлек тавыш бирә, камышлар кочагыннан үрдәк кычкыра, уяу калган чикерткәләр чер-чер-р килеп җырлаган була, ерактагы урман яныннан ялгыз кәккүкнең "кәк-күк! бу көн узды күк!" дигән моңлы тавышы, аяк табаннарына кадәр төшеп, җанны сагышландырып, күңелгә бер минутлык моң оеткысы салып җибәрә.
Күл кырыена килеп җитүгә үк чишенеп ташладык. Одикның төз таза аякларына утыртылган нечкә билле киң җилкәле гәүдәсе, ак томанны ертып, аксыл-кызгылт сын кебек тора иде, шуңа күрә мин дә алга таба җәелгән эчне тартып куйдым, тәнне катырып, сикерешкә әзерләнгән атлет кебек, бер хәлдә калдым.
Одик суга керүгә, күл өсте ватылып китте. Барлык арыганны-алҗыганны югалтып, тәнгә салкынча рәхәт бирә торган ләззәткә чумдык...
Шактый гына юынганнан, йөзеп йөргәннән соң, яр читендә шадра сөлге белән чиратлашып сөртендек тә кайтыр юлга чыктык. Әллә көне буе эшләп күп көч куйганга, әллә салкын суда коенып чыкканга, үтереп ашыйсы килә башлады. Бер буханка ипине күл суына манып ашап бетерер дәрәҗәдә идем. Бу уйларымны оныттырып, Одик миңа:
— Ә сездә җегәр бар икән! — дип куйды.
— Аллага шөкер! — дидем мин, ярым шаярып, ярым чынлап, әмма аның сүзенә бик тә риза булып (кайсы ирнең үзен "көчсез" дип ишетәсе килә!).
— Шулай да, — дип дәвам итте Одик, — сезгә карап бу кадәр үк көч булыр дип уйламаган идем. Гафу итегез, тышкы кыяфәтегез сезнең җегәрле булуыгыз турында сөйләми.
— Ә мин егет чакта спорт белән дә шөгыльләндем, штанга һәм көрәш буенча минем беренче разряд иде. 
— Хай! — диде Одик бот чабып.— Минем дә штанга буенча беренче разряд бит! Армиядә тапшырган идем... Тренер "спорт мастеры ясыйм" дигән иде дә, икенче урынга күчерделәр, анда штанга юк иде, вакыт та булмады.
— Сиңа хәзер дә соң түгел әле, — дидем мин, — миңа гына...
— Нигә, сез дә карап торырга егетләрдәй әле, чын күңелемнән әйтәм: чыннан да куәтле кеше сез, кибән өйгәндә күрдем бит — көчегез күп.
— Рәхмәт! — дидем мин елмаеп, шул ук мизгелдә җаным буйлап үземнән канәгатьлек белән тулган сөенеч дулкыны узды. Моннан да зур мактау кирәк идемени миңа. Көчлетаза кешеләр сафына кертә бит мине Одик, ә мин үземне чирле кеше дип йөргән булам тагы... Менә әкәмәт!
Хәер, көчлеләр янында үзеңне көчле сизәрсең, диләр бит. Хикмәте шундадыр аның...
Әмма ни генә булмасын, бу көннән соң үзеңне чирле димисең, елак бала кебек юкка да кәефсезләнмисең, үзеңне көчле, мәгърур итеп тотасың!
Онытма — син көчле!
Салкын сулы чишмә чыккан җиргә салынган куышлар янына җитәрәк, озын ялгыз карамага кагылган фанерага эленгән "Яшен"не укырга туктадык — Хак чыгарган газета иде бу. Без дә макталып телгә алынганбыз — күңелгә рәхәт булып китте.
Куыш кырыендагы чирәмлеккә ятып, кичке ашка тотыныйк кына дигәндә, әллә кайдан йөгереп Хак килеп чыкты да:
— Ах сезне! Озакладыгыз бит — әллә Су анасы алганмы дип торам. Ә хәзер аз гына сабыр. Сабыр иткән — морадына җиткән. Одик, син икмәк кисә тор, ә сез суган кыягы турагыз, — дип, тагы каядыр китеп тә барды.
Аның кушкан эшләрен эшләп бетерергә вакыт та җитмәде — иптәшебез кайнап торган шулпа күтәреп килеп җитте дә корымга буялып беткән кара чиләген тантаналы рәвештә безнең алга куйды.
— Нәрсә бу? — диде Одик.
— Уха ...
— Уха?
— Нинди уха? — дип сорадым мин дә. 
— Чуртан ухасы.
— Чуртан? — дип сорадым, тагын да икеләнебрәк.
— Әйе... Кичә үк карап куйган кечкенә генә күлем бар иде. Анда һәр елны язгы су белән кергән чуртан мыж була. Сез коенырга китүгә, ат тырмасы җиктем дәген, өч малайны алып, әйдә болгатырга. Их, күлне болгатып чуртан тотуны бала чактан бирле яратам инде мин! Яланаяк ерып каты чәй яисә дегет кебек булганчы болгатасың, менә берзаман миңгерәүләнгән чуртаннар кайсы крокодил, кайсы торпеда кебек башларын су өстенә тырпайта башлыйлар, ә син ике учыңны җәеп астан китерәсең дә — шап! — җайлап кына кысып аласың һәм ярга ыргытасың.
— Ә аяк нишли? — диде Одик көлемсерәп.
— Нинди аяк? — дип сорады берни аңламаган Хак.
— Чабырмыймыни?
— Ә-ә-ә! Аны әйтәсең икән, бүген мин ярда балык кына җыйдым, малайлар тотты.
— Болгатып тоткач, нәни балыклар да харап буладыр инде,— дидем мин.
— Әлбәттә, — диде Хак. — Әмма аларны жәлләүдән файда юк: табигать тарафыннан үлемгә хөкем ителгәннәр инде алар — йә каргалар чүпләп бетерә, йә еланнар ашый, йә берәр атнадан күл кибеп харап булалар. Кечкенә күл балыкларының язмышы шул.
— Кечкенә ил халыклары язмышы кебек,— диде Одик көрсенеп.
Кайсын жәлли иде ул: күл балыкларынмы, әллә кечкенә ил халыкларынмы? Аңлый алмадым...
Чуртаннан пешкән балык шулпасы ифрат тәмле булып чыкты. Шуның өстенә аны тәлинкәләргә бүлеп торганда, Хак сумкасыннан бер шешә ак чыгарды:
— У ха астына, кызурак булсын өчен! — диде ул елмаеп.
— Каян эләктердең, Хак абый? — диде Одик, үзеннән битәр мине сыйлый алуларына куанып.
— Мәйсәрә апаңа безнең белән печәнгә кунак егете дә чыга дигән идем, запасыннан тиз генә тартып чыгарды.
— Ну, Мәйсәрә апаны, валлаһи, битеннән үбәр идем! — дип көлде Одик, ята торган урыннарга хуш исле яңа чабылган печән түшәп.
— Иә-йә,— диде Хак. — Мине беләсең — көнләштерәсең ич! 
Көлеп җибәрдек һәм, өчебез дә бер булып, алдыбыздагы сый-нигъмәткә ябырылдык. Юк, бу гурманлык түгел, таза итеп эшләүдән соң таза итеп ашау гына. Бары шул!
Аттгап туйгач, иртәдән бирле мине борчып килгән соравымны бирдем:
— Нигә сезнең союзның өченче члены күренми бүген?
Иптәшләрем икесе дә эндәшмәделәр. Хак бер кочак яшел печән алып килеп, куыш эченә мендәр-ястык итеп түши башлады, ә Одик савыт-сабаларны алды да чишмә кырыена төшеп китте. Хак күрше куыштагылардан ябынырга ике одеал алып килде. Печән өстендә кунучылар аз иде.
Күпмедер вакыттан соң нәни куышыбызга кереп яттык. Борынга уннарча төрле үлән һәм чәчәкләрнең бергә катнашкан исерткеч исе ярып керә, кичке салкын белән суытылган һава саф һәм сулап туймаслык иде. Табигать тагы да тына төшеп, күл буе бакаларының йокылы кычкырып җибәрүләренә чикерткәләрнең чиратлап сузган скрипкалары гына кушыла. Алары да колакны иңрәтеп түгел, ә көне буе эшләп арыган гәүдәне изрәтеп кенә.
Менә-менә йоклап китәм дигәндә генә, баш очында "бомбардировщиклар" пәйда булды, алар: "Энем, энем!" — дип, сузынкы, нечкә һәм кызганыч тавышлар белән очалар да "абзыйларының" маңгайларына, кулларына, колак артларына безләп куна башлыйлар.
— "Истребительләр" килде! — дип көлде Одик.
— Борыннарын авызларына каптырыйм! — дип сукранды Хак, чалт-чолт үз-үзен яңаклый башлап.— Иртәгә тагы кабармаган җир калмас инде. Минем тән бигрәк азгын бит, борынын тыккан бер төштә чикләвек төше кадәр кабарып чыга.
— Ярый әле карбыз кадәр түгел,— дип көлде Одик.— Ничек күтәреп йөрер идең?
Ни тыелсам да мин дә түзә алмыйм, кычкырып көлә башлыйм. Безгә ияреп, Хак үзе дә көлә.
— Әйдәгез, тартып алабыз, — дип тәкъдим кертәм. — Төтенгә тончыктырыйк әле үзләрен!
Өчәүләп (хәтта тартмый торган Одик та) икешәр сигарет тартып бетерүгә, төн уртасы узып та китте, шуңамы, озынборыннар күренмәс, дөресрәге, ишетелмәс булдылар. Дөньяга авыр һәм сабыр салкынлык иңде.
— Гафил авырта ул, шуңа печәнгә чыкмады, — диде Хак, одеалына төренә-төренә.
— Хай! — диде Одик, одеал белән мине дә, үзен дә төреп.— Авырта пычак! Симулянт ул. Эш турында сүз чыктымы — чиргә сабыша. Ә сөйләшкәндә...
Шуннан соң сүз ялганмады, өчебез дә суеп ташлаган кебек каты йокыга талдык. Физик эш — изелеп йоклауны сорый.
Иртәгесен калтырап уянып китсәм, Хак чишмә буеннан юынып кайтып килә, ә Одик куыш кырыена парлары бөркелеп торган бәрәңге боламыгы һәм кайнар чәй алып килеп, тәлинкә һәм калай кружкаларга бүлеп маташа. Мине күргәч, елмаеп:
— Хәерле иртә! — диде ул.
— Хәерле иртә!
— Барыгыз, юынып килегез. Аннан соң кайнар чәй эчеп алырбыз.
Шадра сөлгене тотып, чишмә кырыена йөгердем. Аш пешерүче чибәр кыз, елмаеп, кулыма су салып торды, мин рәхәтләнеп юынып алдым, рәхмәтемне әйтеп, иптәшләр янына киттем.
Бар җирдән сөт кебек ак һәм куе томан күтәрелә. Үләннәрдән күзгә күренеп зөбәрҗәт чыклар тама, тирә-юньдә дистәләгән кошларның иртәнге талгын-тыныч сайраулары ишетелә. Табигать акрын гына, авыр гына йокысыннан уянып килә.
Җирдән өшетерлек салкын һәм юеш дым бәреп, туфли табаннарын чылатып, тәнне җиңел генә дерелдәтеп тора. Берәр кружка баллы чәй эчеп, бәрәңге боламыгы белән тамак ялгагач, күңел тагы күтәрелеп китте, бу якларга килүемә, шушындый дуслар табуыма чиксез сөендем, үземне кыска гына бер мәлгә булса да ифрат та бәхетле сиздем. "Адәм баласына бәхетле булу өчен күп кирәкмени! Саулык та күңел көрлеге!" — ди торган иде минем мәрхүм бабай. Бүгенге матур иртәдә генә шуны аңладым: хак әйткән икән...
Төшкә таба күк йөзендә болытлар куерып йөрсә дә, яңгыр яумады, ә кичкырын эсселек тагы да арткандай булды.
Бүген кичәге кебек эшли алмадык. Сәбәбе: көйдереп ала торган кызу көн һәм...
Бүген печән өстенә ак күлмәк, үтүкләнгән модный чалбар киеп Гафил да чыккан иде. Иптәшләрен сагынгандыр, күрәсең. Ни генә димә, "өчлек союзы" бит...
Одик, аның туйдагы кияү кебек киенеп чыгуын яратмыйча, чыраен сытып карады, ә Хак, күрмәмешкә салынып, кара күзлеген киеп куйды. 
Гафил безнең партиягә кушылган иде. Аны кибән өстенә менгездек. Ул өстендәге кияү киемнәрен салып ташлап, су кырыена кызынырга төшкән кебек плавкидан калды. Шул килеш үзенең шыксыз озын нечкә һәм арык гәүдәсе белән кибән өстендә тору аңа һич тә килешми генә түгел, эчеңне тотып көләрлек, шуның өстенә ул чөйгән печән өемен эләктерә алмый азаплана, безне дә җәфалый иде.
— Вәт шүрәле! — диде Одик, ачуы белән йөзендәге тирен сыпырып төшереп. — Эшләп үсмәсәң, шулай була ул. Ун яшьлек малай да моннан яхшырак тора.
— Әллә нәрсәгә өстен чишенгән булды! — диде Хак та, йөзен сытып. — Шәрә килеш печән кылчыгы гына кадала бит. Әллә Маутхаузен тоткыны булып кинога төшәргә җыена.
Гафил иркенләп эшләргә ирек бирмәде:
— Давай, ял итеп алабысь!
— Эсьләп кем баеган?
— Бик кызыкса, бригадир-кулак эсьләсен ана! — дип кычкыргалап, эшкә кәефне бозып торды.
— Син — анаң яламаган нәрсә! — дип сукранды Хак.— Елавыңнан туктыйсыңмы, юкмы. Чистый әшәке эт кебек...
— Нәрсә, кабереңә алып бару өчен мал җыясыңмы әллә? — диде Гафил аңа өстән.
— Хай! — дип куйды Одик. — Валлаһи, сугып төшерәм бит, йә эшлә, йә юк — канны бозма!
Мин ал арның сүз сугышына катнашмадым, күрәсең, үзара әрепләшеп алырга һәм бер-берсенә каты сүз әйткәләргә "өчлек союзы" күнеккән инде, уставларында бу тәртип бардыр. Чын дуслык — дөреслекне бәреп әйтү, диләр бит...
Соңгы кибәнне очлап бетергәч, корыган карама төбенә килеп хәл җыярга утырдык. Гафил авылдан алып килгән транзисторын җибәрде. Болын киңлекләренә иркен музыка агыла башлады. Безнең янга Мансур абый килеп утырды. Кесәсеннән шактый каралган яулыгын чыгарып, тирле маңгаен сөртте, кыршылып һәм мазутка буялып беткән иске фуражкасын үлән арасына куйды. Радиодан соңгы хәбәрләр бирәләр иде. Диктор дөнья хәлләре турында сөйли.
— Эс-се-е! — диде Мансур абый сузып кына.
— Дөньясы, чаеры чырагачы кебек, дерт итеп кабынырга әзер,— диде Хак уйчанланып. 
— Шырпы сызсаң, һава да янып китәр күк, — дип куйды Одик үзалдына.
— Ә миңа салкын, җил исә монда! — диде шунда Гафил. Барыбыз да күтәрелеп карадык: тавыш корыган караманың юан ботагыннан килә иде. Эссегә түзә алмагач, җилләү өчен ул шунда менеп утырган икән.
(Аннан соң Гафилне кайда гына күрсәм дә, нигәдер ул корыган карама ботагында утырган килеш күз алдыма баса торган булды. Үзе дә корыган —тире тарттырылган скелет кыяфәтендә иде ул.)
Кичкә таба көнбатыштан тагы болытлар куерып чыга башлады. Шул вакыт безнең янга Танир йөгереп килде:
— Егетләр, зинһар, тыңлагыз, Озын бот болынында бер кечкенә кибәнлек печән бар, яңгыр яуса, харап булачак!
— Сәгать алты инде! Масьинага соңга калабысь,— диде Гафил.
— Соң, ярты сәгатьлек эш анда, мать-малина! Анаңны эт яламаган нәрсә!
— Үсең эсьлә алайса! — Гафил бирешми, һаман тарткалаша. — Үсең эсьлә, ярты сәгатьлек булгась!
— Китер сәнәгеңне!
Танир уклау таягын тоткандай аның сәнәген эләктереп алды.
— Киттек! — диде Хак.
Сәгатькә карап куйган идем, егерме минут дигәндә, кибән өелеп тә бетте. Хәер, кибәне дә зурдан түгел иде...
Вәт эшләдек дисәк тә эшләдек! Әйтерсең бу кибәнне салу—безнең алгы гомеребезгә юл салу иде. Бер минут, юк, бер секунд тын тору юк. Сәнәк сабы шартлап сынардай булып каерыла, муенга, чәчкә, аркаларга шыбырдап печән вагы коела, үзебездән гөжләп тир ага. Ул Танир! Бер күтәргәндә бер центнер күтәрәдер. Менә җегәрле дисәң дә җегәрле, куәтле дияргә була моны! Одик та, әлбәттә, аннан калышмый, Хак та тырыша, мин дә җан көчемне куям, хәтта берәзгәләп торган Гафил дә, печәнне өлгеррәк каптырып алып, кибәнне шактый гына матур очлап килә. Алайса, тегеләре исерек агай кебек берсе бер якка, икенчесе икенче якка авыигып беткәннәр иде — кичә безне мактаган Танир берничә мәртәбә яннан ыңгырашып һәм тамак кырып узды.
— Рәхмәт, егетләр, — диде бригадир, кибәнне очлап бастырыкларын элеп куйгач, — көндәлек эшне кем дә эшли, ә менә кинәт кенә кирәккәндә көч түгәсе булганда — күпләр сыкрап кала. Әнә шунда кемнең кем икәнен сынарга була инде. Рәхмәт, сынатмадыгыз, мать-малина! 
* * *
Иртәгесен коеп яңгыр яуды. Яңгыр кичтән үк сибәли башлаган иде, төне буе коеп чыкты. Ничә көннәр бер йотым суга интеккән үләннәр, агачлар, басудагы ашлык, бакчалардагы чөгендер, кыяр, помидор, бәрәңге туйганчы су эчтеләр. Урамда һәм бакча артларында гөрләвекләр акты, уйсу җирләргә, бәләкәйрәк көймә белән йөзәрлек булып, күлдәвекләр җыелды. Суны яратучы үрдәк-казлар барысы шунда ашыктылар. Дөнья мунча кергәндәй чистарынып калды, хәтта кояш та иртәгесен иртән яктырак һәм сафрак кебек тоелды. Күк йөзе гөнаһсыз унҗиде яшьлек гүзәл кыз тәне кебек чип-чиста, тигез, ниндидер илаһи иде. Офыкларга тикле күзне камаштырырлык зәңгәрлек иңгән, якты җылы нурлар хәтта күләгәле урыннарда да үзләрен сиздереп уйнап-чагылып китәләр. Җирдән акрын гына җылы пар күтәрелә. Пешереп өстәлгә утырткан ярмалы бәрәңгенең буы кебек...
Иртәгесен печәнгә чыкмадылар. Табигать ничә көннәр эссе мич кебек һавада эшләтеп алҗыткан балаларына ял да бирә белә. Бүген — ял. Киленнәр су китерә, кер юа, мунча яга, агайлар ишегалдындагы вак-төяк хуҗалык эшләрен карыйлар яисә берәр күршесе белән, "ике бангка. оештырып", кибеткә бер яртыга йөгерәләр дә, тынгылык бирмәүче хатыннарыннан бакча артына качып, бер чеметем тоз, ике телем ипи һәм суган кыягы белән зәм-зәм суын ипләп кенә гәпләшеп, суырып утыралар. Ачуыннан шартларга җиткән усал хатыннары: "Кая икән ул, каһәр сукканнар", — дип эзләп карасалар да, таба алмыйлар. Җәй җәй инде ул, теләсә кайсы җирдә ауна, җаның теләгән төшкә ят!
Без печәндә йөргән арада идәннәрен буяганлыктан, кунак кешегә җайсыз булмасын дип, Одик белән печәнлектә бергә йоклыйбыз диюемә карамастан, Мансур абый мине хатыны Газзә ханымның әнисе Зөһрә әбиләргә урнаштырды.
— Курыкма, бик чиста, тәртипле ул минем әби, — диде Мансур абый миңа.
Карчык белән без бер көн эчендә дуслашып киттек. Чәченә чал кереп, алгы тешләре коелуына карамастан, сиксән дүрт яшьтәге бу әби ифрат җитез һәм һәрнәрсәгә өлгер иде әле.
— Безнең саулык, — диде ул зарланып, — бернәрсәгә дә тормый, менәтерә. Минем әни йөз дә өчтә үлде, йөгереп йөри иде әле!
— Әби, унҗиде яшьлек кыз кебек әле сез,— дидем мин, мәгънәсезлегемне сүземне әйткәч кенә аңлап. 
— Хи-хи-хи, — дип көлде ул, тешсез авызын җөмәйтеп. — Унҗиде яшемдә мин Зәйнигә кияүгә чыктым, улым, менәтерә. Моннан алтмыш җиде ел элек...
Авылның агач күпере кырыенда биек манарасында көмеш ай утырган иске, әмма әле нык сакланган мәчет бар иде. Мине шул мәчетнең ничек җимерелмичә яисә манарасы киселмичә бүгенге көннәргә кадәр торуы кызыксындыра иде. Әби менә нәрсәләр сөйләде:
— Ярлы идек, менәтерә, без ул вакытта. Элеккеге Зәки мулла мәхәлләсе саналган сары мәчетнең манарасын вулыс, сөлсәвет кешеләре кушуы буенча Сәлах өч пот онга кисте. Әмма ул гына ачлыктан балаларын коткара алмады: икесе үлделәр, менәтерә, Сәлахның үзенең бер күзе сукырайды. Алла каргышы төшкән, диделәр. Беркөнне Зәйни өйгә кайтып керде дәген, менәтерә, инешнең аръягында Фаяз мулла мәхәлләсе саналган яшел мәчетнең манарасын өч пот онга кисеп төшерәм дип йөри, менәтерә. Сәлах: "Бер күзсез калдым, икенче күземнән язасым килми, кисмим мин ул манараны", — дигән, имеш. Мин дәген Зәйнигә әйтәм: "Маташа күрмә, карт, дим. Гөнаһы зур, саулыгыңа зыян килер", — дим. Тыңламый бит, менәтерә. Елап та алдым, кеше алдында хур итмә гаиләбезне, йөзебезне ачырмаслар, дим. Тыңламый, менәтерә. Шуннан нишләдем, дисеңме? Иртә белән торгач, ашына сиздермичә генә бер чүмеч кайнамаган салкын чишмә суы салдым, и-и, мәрхүмемнең урыны оҗмахта булгыры! Ашап та бетерә алмады, тышка чыгып йөгерде, мин сиңа әйтим, менәтерә. Ә мин үзем куркам, каты күңелле адәм иде бит, мәрхүм, белеп алса, кулыңны сындырып ташларга дагын күп сорамас, менәтерә, үзем, яулык почмагы белән авызымны каплап, пышык-пышык көләм. Картым өстенә киеп чыгып китәргә генә җыена, эчен тота дагын тагы абзар артына йөгерә. Икемеөчме чыккач: "Хатын,— ди бу, — сүзең синең, валлаһи, дөрескә чыкты, эч тотмый башлады бит әле минем, ыштан төбен дә пычратып бетердем. Бармыйм болай булгач, өч пот онга кызыгып, саулыгымнан язасым килми. Шуның хикмәте бу",— ди. Иртәгесен бу хәлне авыл кешеләренә сөйләгән. Шуннан соң ник берсе йөрсен мәчет манарасын кисәм дип, менәтерә. Шулай исән калды ул мәчет...
Без әби белән рәхәтләнеп көлдек, ә ул кәҗәсен саварга чыгып киткәч, мин үз уйларыма бирелдем...
Менә бит гади халыкның көче кайда! Начальствога жалоба белән район юлын таптап йөрми, чыр-чу килеп җыелышларда кычкырмый, үзенә кадерле булган әйберсен саклау өчен, кирәк икән, ашка, бер чүмеч салкын су гына сала... 
* * *
Әгәр тормыш юлын поезд юлына охшатсак, аның рельслары мәхәббәт һәм нәфрәт булыр иде. Без кешеләргә карата гына түгел, үзебезгә карата да мәхәббәт һәм нәфрәт арасында яшибез, шуңа күрәдер инде мин үземне яратам һәм күралмыйм...
Икенче көнне үк Зөһрә карчык мине орышып ташлады. Ул болай булды.
Зөһрә әбинең ишегалдында былтырдан калган утын тумраннарын ярып ята идем, сугышып йөреп койрыгында ике каурые гына калган, бер канаты асылынып йөри торган, сыңар күзле, кара-кучкыллы алама әтәч (күршеләрнеке булса кирәк) урам як коймага сикереп менде дә "Кәкре күк!" (Әллә минем балта сабын әйтә инде?) дип гөрселдәтеп кычкырып җибәрде һәм "Кот-коткып, алам кот-ын!" дип бугай, ишегалдына сикереп төште. Аннан-моннан бер-ике ярманы, нидер табып кәкре борынлы авызына озаткач, әкрен, әмма вәкарь генә басып, ләгәннән он белән бутап бирелгән бәрәңге ашаучы тавыклар янына килде. Аңа комачау итүче юк, чөнки Зөһрә әбинең озын кикрикле зәһәр һәм мәһабәт кызыл әтәче печәнлектә яраткан тавыгы белән иде. Аңа кушылып, кытаклашып күкәй салырга булыша.
Мин, балтаны бүкәнгә чабып, тәмәке кабыздым. Сыңар күзле әтәч, сыңар тәрәзәсеннән карап, тавыкларга нидер сөйләнә, үзе купшыланып-шәпләнеп биеп ала, тирәләрендә әйләнеп йөри һәм бертуктаусыз: "Кот-кот-котын... алам, котын!" — ди. Кемнең котын ала? Минекенме? Әһә, әнә кемнекен икән — күз ачып йомган арада кызыл шар тәгәрәп килде дә кара-кучкыллы шарга ташланды, һәм китте, мин сиңа әйтим, сугыш — каралар һәм кызыллар сугышы!
Адәм балаларына каян килгән гадәттер (ә бәлки, борынгы инстинкт): хайваннар яисә кошлар сугышы башландымы, бар эшен ташлап, шуны тамаша итәләр. Мин дә шул халәттә идем. Бигрәк тә әтәчләр сугышы кызык!
— Ник сугыштырасың аларны, менәтерә? — дигән тавышка борылып карасам, Зөһрә әби кәҗәсен саварга баскычтан төшеп килә икән: бер кулында литрлы банка, бер кулында кәҗәсенә "мәмәй" (ул үзе шулай ди) — ике телем ипи. Әби әтәчләрне тиз генә аерды, күршенеке: "Кот-коткотылыйк!" — дип, ачык капкадан чыгып шылды.
— Нишләп мин сугыштырыйм ди аларны. Үзләре бит, әби, — дидем мин, уңайсыз хәлдән тизрәк чыгарга тырышып һәм бер үк вакытта акланырга теләп. 
— Үзләре дип... Менәтерә! Үзе укыган кеше, үзе кешеләрне сугыштыра.
Монысы аяз көнне яшен сугу белән бер иде. Нинди кешеләрне сугыштырыйм ди мин. Әби саташамы, әллә акыл ягының шулай зәгыйфьләнеп ала торган гадәте бармы? Булмас димә — сиксән дүрт яшьтә бит инде ул...
— Кеше түгел ич алар, әби, әтәчләр...
— Соң... Менәтерә, барыбер кеше кебек җанлы ла алар. Менәтерә! Укыган кешеләр кешеләрне сугыштыралар...— диде әби, һаман әлеге сүзләрне кабатлавы белән минем йөрәктә ачылган ярага (укыган кешеләргә барысына сылтау ярасы) бер уч тоз сибеп.
— Соң, әби җаным, укыган, укымаганның монда ни катнашы бар?
— Менәтерә, үзе укыган, үзе шуны аңламый! — диде ул, маңгаенарак шуышкан бер тотам ап-ак чәчен яулыгы астына яшереп. — Укымаган надан кешеләр бервакытта да сугышмыйлар. Нәрсәгә аларга сугыш? Аларны укыган кешеләр сугыштыра. Алар башта әтәчләрне сугыштыралар, аннан соң — кешеләрне...
"Иә Аллам, каян кергән аңа бу фикер?"
Мин нигәдер сәерсенеп, әбинең купшы һәм көяз әтәченә күз салдым:
— Кем алай диде сиңа, әби?
— Кем дип... Менәтерә! Үзе укыган, үзе шуны да белми. Кырык беренче елгы сугышны кем башлады? Иттер!
— Иттер?
— Әйе, Иттер...
"Иә инде, үзең шигырь язып йөргән буласың тагы!" — дип сүктем шунда үз-үземне эчемнән генә, рифмасы ук кычкырып тора бит: Гитлер... Әби аны "Иттер" ди. Әби белән сүз никадәр җитди булуына карамастан, чак кына көлеп җибәрмәдем. Менә син аны, ә! "Иттер... Иттер" ди бит.
Зөһрә карчык сүзен дәвам итте:
— Ә аны әллә укымаган кеше дип уйлыйсыңмы? Безнең кебек әлифне таяк дип белми ди сиңа! Укымаган булыр, пычагым, укымаган булса, Ирмания җиренә патша итеп куймаслар иде. Ә сугышны шул патшалар башлый, ил башлыклары...
Әбинең күзләренә карагач, аның сүзләрен шулкадәр инанып-инанып сөйләвен күрдем ки, берсүзсез бу "ученый карчык" белән килешергә мәҗбүр булдым һәм — һәр ачу чит нәрсәдән алына — укыган башымны хур иткәне өчен, авыравыр бүкәннәрне каз мамыгы тутырган мендәр урынына гына күтәреп, ачудан тагы утын яра башладым, ә әби кәҗәсе янына китте.
"Аңлатып кара син аңа! Әтәчләр сугышуын да күрә алмый — үз гомерендә күргән сугышлардан гарык булган, күрәсең..."
Дөрес, безнең буын сугыш күрмәде. Әмма без аны ишетеп тә гарык булдык. Без — аның үзен түгел, күләгәсен кинодан күреп, шәүләсен китаптан укып та нәрсә икәненә төшенгән буын...
Мин утын ярам, сирәк эшләүдәнме, әллә кояш кыздыра башлагангамы, маңгайдан шабырдап тир ага. Аксын, тир агу сәламәтлек дигәннәр, кан гына акмасын, кан гына... Куллар, бигрәк тә кулбашы сулкылдап-сызлап куя. Сулкылдасын, сызласын, өзелмәсен генә, каерылмасын гына... Лапаста әбинең литрлы банкасына безләп сөт ага: "Без-з-зк! Без-з-зк! Без-з-зк!"
Унлап кына бүкән калган иде, әби кәҗәсен савып бетерүгә, мин дә эшне төгәлләдем: ярылган утын шактый зур өем булып ишегалды уртасында ята иде. Берәр сәгать ял иткәч, әрдәнәгә өеп ташламый булмас. Одик та мәктәптән кайткач, кереп җитәрмен, дигән иде. Бүген аның отпуск срогы бетте. Физкультура мәйданчыгын яңа уку елына әзерлисе бар, ди. Минем бер-ике көн аның белән мәктәпкә барырга да исәп бар. Аңа булышырга һәм мәктәпне карарга. Мәктәп искеме ул, яңамы — авылда иң хөрмәт ителә торган йорт. Кәҗәсен мактый-мактый миңа сөт эчергәндә, Зөһрә карчык тагы сүз башлады, күрәсең, әйтәсене эчтә калдыра торганнардан түгел:
— Ярый, улым, ачуланма инде, яме. Кызып киттем, менәтерә...
— Юк, юк, әби, үзегез миңа ачулана күрмәгез.
— Ачулана күрмәгез дип, кемнәргә әйтәсең? — Карчыкның тавышы тагын кырысланды. — Мин берәү генә бит, әллә кәҗәмне дә кертеп сөйләшәсеңме? Ул безнеңчә аңлаша белми...
Тагы беркавымга аптырап калдым. Билләһи, дим, сак сөйләшергә кирәк бу карчык белән!
— Әби җаным, кешегә олылап эндәшкәндә, күплектә "сез" диләр...
Ул монысына риза булмады:
— Күплектә? Менәтерә! Син күплектә эндәшүдән Зөһрә карчык артмый шул. Ул берәү генә. Аннан соң, әби җаным, димә, минеке кадәр җаның булса, син сиксән дүрттә булыр идең инде! 
Карчык, кабаланып, сөт сөзә торган савытын алды һәм, миңа карамый гына үзалдына сөйләгән күк:
— Әйтәм бит, укыган кешеләрнең сүзе дөрес түгел дип, сүзе белән эше туры килми аларның! — диде.
— Әби җаным! — дидем мин ялварып (тагын "җаным" ычкынды). — Ничек инде туры килми? Укыган кешенең сүзе дөрес түгел, ә укымаган наданның дөресмени?
Карчык бу юлы чын-чынлап ачуланды:
— Менәтерә! Шуны да белмисең икән! Без наданнарның эче — тышта, ә сезнең тышыгыз дә эчкә бикләнгән. Без бәреп әйтәбез, усал сөйләшәбез. Ә сез — матур, боргалап, һәрвакыт ни сөйләгәнегезне аңлап та булмый. Сезгә барысы да әйбәт, ә без күбрәк начар якны күрәбез һәм шуны сүгәбез. Менә шулай, улым!
Соңгы сүзләрен әйткәндә, әби миңа чыннан да улына акыл бирүче ана кебек күренде. Ул матурлыгын җуйса да, терелеген югалтмаган күзләре белән җемелдәп, кыска һәм кискен генә, әмма яратып әйтеп куйды:
— Менәтерә!
Шушы сүздә, безнең сөйләшүгә нокта куелып, дөреслек әби ягында дигән ышаныч ярылып чыкты.
Мин чын-чынлап җиңелдем...
Нәрсә әйтим мин аңар?
Сиксән дүрт ел дөньяда яшәп, агын һәм карасын күреп, ачысын һәм төчесен татыган олы тәҗрибәле, шулар өстенә иң мөһиме: һәрнәрсәгә үзенең туры хөкеме, катгый фикере булган, яшәү өчен яшәгән карчыкка тагын ни әйтим ди мин...
Печән өстендә чуртан балыгыннан пешкән шулпа авыз иткәнгәме, Вятка буенда уха пешерү арткы планга кала башлаган иде, бер хәл бу эшне көне-сәгате белән тизләтте тагы. Бер-ике тапкыр Одик белән мәктәпкә чыкканнан соң, мин, иртә белән торып, культура йортына Хак янына барып утыра башладым. Газета-журнал караштырабыз, бильярд уйныйбыз, берәр партия шахмат сугабыз һәм... һәрвакыт пыскып яткан черек бүкән кебек төтенлибез.
Зәңгәрсу йомшак материя тарттырган киң һәм зур өстәлдә антоновка алмалары кебек тәгәрәп яткан соргылт-яшел шарларны бер кырые каерылып чыккан өчпочмакка урнаштырып кына ята идек (дөресе: мин кий тотып торам, Хак тәмәке тарта, мәктәптән кайтып яңа гына килеп кергән Одик шарлар җыя), җил-җил атлап, борчылуы һәм ачуы йөзенә чыккан Мәйсәрә апа килеп керде:
— Хак, ике бәбкәбезнең башын борып алып киткәннәр. Минһаҗ малае күреп калган, кара "Жигули"да килделәр, ди. Казларны таба алмадым, Идел буйлап аска, Кәримулла утравына акмадылармы, дим...
— Фу! — дип, бик тиз генә сүгенеп куйды Хак (ни дип сүгенде: Одик та, мин да аңламадык). — Былтыр Зөһрә әбинең җиде баш казын харап иттеләр, быел...
Мәсьәләгә якын килергә тырышып, мин үземнең наив соравымны куйдым:
— Ә кемнәр соң алар?
— Кемнәр булсын...— диде Хак урынына Одик.— Каз караклары!
— "Жигули"га утырып киләләр дә — әзер ит! Кемнең каз боты кимерәсе килми. Хәзер җәй базарда аны шәм яндырып та таба алмыйлар,— дип куйды Хак һәм шарларны кулы белән чәчеп җибәрде:
— Моңа чик куярга кирәк, Хак! Казларга погром ясап йөрмәсеннәр. Бүген — синеке, иртәгә — безнеке, берсекөнгә — барыбызныкын ашап бетерерләр алар, ачкорсаклар!
— Үзләренә погром оештырыргамы?! — дидем мин, ярым чын, ярым юри.
— Куып җибәрергә аларны моннан... Тагы да оятсызланалар икән, Америкадагыча шәрә тәннәренә бал яисә солидол сөртеп каз мамыгына батырырга кирәк!
Одик бу сүзенең чын күңелдән түгел, болай гына әйтелүен раслапмы, көлеп җибәрде. Аңа без дә кушылдык.
Каз каракларын табарга кирәк иде. Каяндыр килеп чыккан Гафилгә хәлне сөйләп бирдек.
— Да-да! — диде ул, әче әйбер капкандай чыраен сытып. — Вакланды кесьсе: элек ат караклары булган, хәсьер кась караклары. Бүгенге Сәкурлар... Ваклана халык!
Одик бапгка. бер сүз әйтмәде, тиз генә өенә җилдертте һәм, ун минут та узмагандыр, бер кулына бензин багы, икенчесенә ашамлыклар салынган сетка тотып килеп тә җитте.
— Вятка ухасы ашыйбыз бүген! — диде ул, миңа карап. Гафил, үзе әйтмешли, бу "экспедиция"гә бик катнашырга теләсә дә... никтер күренмәде. Югыйсә "мин дә барам" дип, чынлап әйткән иде. Одик белән Хак аны көтеп тормаска, кузгалырга дигәннәр иде, мин каршы төштем:
— Барам, диде бит ул!
— Ул әйтер, әмма эшләмәс! — диде Одик, кечкенә балтасының бушая башлаган сабын тыгызлау өчен тимер чөй кага-кага.
— Килми ул, аның сүзенә ышану — суга таяну, — дип куйды Хак. — Аңа ышанма, Иделгә таянма!
Шуннан соң өчәү генә кузгалдык.
Одикның әйтүе буенча, узган төшкәнендә ул көймәсен колхозның яшелчә бакчасындагы парниклар турысында калдырган икән. Юл шулайга таба.
Инеш яры сукмагы буйлап барабыз. Көн кичәгедән дә матуррак булып, ялкау гына тымызык җил исеп тора. Инеш буенда котырып үскән әрем-кычытканнар, куе таллар, зифа тупыллар, кызыклы кино караган тамашачылар кебек, тыптын калганнар, судагы казлар, канатлары белән гәүдәләрен суккалап, мунча чабына, үрдәкләр, сай, җылы куеннарга кергән маймычларны эзләп, бөл ай да яшькелт-көрән суны пычратып богырдаталар. Энә караклары, төклетуралар һәм сирәк кенә бал кортлары үзләренең дөньяда икәнлекләрен белдереп очып торалар, сырышкы вак чебеннәр, яңакка, чәчкә яисә маңгайга кунып, ваемсыз гына барган чакта сискәндереп куялар, буш кулны эшкә җигәргә һәм үз битеңә үзең чәп иттереп сугарга мәҗбүр итәләр дә, шуннан кызык тапкан төсле, баш очында тавышсыз гына көләләр. Чирәмлектә казыкка бәйләнгән эреле-ваклы төрле төстәге бозаулар һәм берьеллык баһадир үгез безне битараф кына каршы алсалар да, Одик кулындагы әйберләрен тиз генә җиргә куеп, бер-икесенең казыгын ныгытты, берничәсенең алдына, сыер тизәгендә аунап яткан чиләкләрне сөрткәләп, инешнең чиста урыныннан су алып килеп эчертте.
— Барысы да сезнекеме әллә? — дидем мин аптырабрак.
— Юк, барысы да түгел...
— Монда синеке-минеке юк,— диде Хак,— кемнең вакыты бар, шул караштыра. Сараеңа кайткач кына синеке ул. Монда җәй ул — бисмилла, абзарыңа көз кайткач — Аллаһы әкбәр!
Баһадирга да су эчерделәр.
Бу церемония тәмам булгач, юлны дәвам иттек. Күпмедер үткәч, инешнең чәй чынаягы кадәр ак ташлары төптә ялтырап яткан урыныннан аргы якка чыктык һәм тупыл урманына кердек. Монда җиләс һәм күләгәле иде. Бары озынборыннар гына борчып маташа, алары да күп түгел, дөньяның тоташ оҗмах түгеллеген искә төшерү өчен генә...
Аяк астында корыган агачларның скелетлары — ботакчатак шартлап сына да яшел яфраклар кочагында утырган кошлар пырлап очып китәләр. Без барган бу сукмак буйлап күптән йөрмиләр булса кирәк, аның кырыйларын тигәнәк һәм зәһәр уклы яшел кычыткан баскан, чамалабрак бармасаң, читкә тайпылсаң, алар язгы усал ата каз кебек каптырып-тешләп алалар. Тигәнәк киемгә кадала, кычыткан — тәнгә...
Инеш ярында ук үскән, биек һәм юан, тирә-якка йомнгак мамыклардан мендәр түшәгән карт тупыл янына җиткәч, Хак кинәт туктады:
— Монда бик тәмле сулы чишмә булырга тиеш, Гайнул чишмәсе... Туктап суын эчик әле,— диде.
— Хай! Ие шул,— дип җөпләде аның сүзен Одик, кулындагы әйберләрен люцернага охшаган куе үлән өстенә куеп.— Хәзер аны ел саен Әхмәтнур чистарта. Балаларга суны мәктәптә шушыннан ташыйлар. Эчәр өчен... Билләһи, минем бу чишмәнең үзеннән су эчкән юк иде әле. Хай!
Чишмә суы чыннан да тәмле иде, туйганчы эчтек. Аннан соң Хак белән яр буена утырып, сигарет кабызып җибәрдек. Мин тирә-ягыма карандым. Дөнья матур, һава үпкәләргә үзе бәреп керә, йөрәк сәгать кебек текелдәп, үзендә куәт сизеп эшли, җанның бер генә минутка булса да каядыр еракка, зәңгәр күккә, җиңеллеккә күтәреләсе килә. Нинди хозур! Әйбәт тә нәрсә соң дөньяда яшәве!
— Эх! — диде Хак. — Кайчандыр бу чишмәгә әбиләрҗиңгиләр, бигрәк тә кызлар! Хе-хе-хе!.. Кызлар суга төшә иде. Мәйсәрәне беренче тапкыр шушында тупыллар арасында үптем мин, кичке уенга чакырдым, йөрергә сүз куштым. Эхэх-эх! Ә хәзер? Ерак, имеш! Өч йөз метр ара килер өчен ерак, имеш. Өйдә ялкауланып ятасы бар бит... Телевизор карыйсы бар! Шуңа күрә хәзер кызлар унбиш-уналтыга җитми симерә башлый. Тутырган тавык кебек! Мин, әлбәттә, манекен кебек булсыннар, димим. Хатын-кыз йомшак тәнле, кем әйтмешли, тотып карарлык ите булсын инде аның... Киптерелгән балык кебекләрен сөймим...
Аннан соң ул, ярым борылып, Одикка карады:
— Ул яктан синең Әдилә хәтәр, ә?
— Әдиләнең исеменнән чәчәк исе килә! — диде Одик уйчан гына. — Минем өйдә Әдилә гөлем бар...
Хак, тиешсез сүзгә кергәнен аңлап, элекке уена кайтты:
— Спорт-физкультура, диләр... Элеккеге кешеләр бу турыда сөйләмәгәннәр, ә эшләгәннәр: ярты километрдагы чишмәгә суга барганнар — менә сиңа спорт! Егетләр унар чакрымдагы авылга кызын күрер өчен җәяү йөргәннәр — менә сиңа физкультура! Ә хәзер? Тфү! Кран борасы — су ага, аяк тибәсе — матай чаба... Кешене ялкаулыкка, селкенмәскә өйрәтеп бетердек. Аңларбыз соңыннан — соң булыр! Пешкән — шешә!
— Әхмәтнурга рәхмәт! Чишмәне үтермәгән, терелтеп җибәргән... — диде Одик.
Без тынып калдык. Одик чишмәгә төшә торган сукмак кырыендагы тигәнәкләрне балтасы белән чабып атты, Хак белән без икәү эт эчәгесе үләннәре йолкыдык. Өч-дүрт минут узуга, сукмак ялтырап, матураеп калды. Гүя монда көн дә, сәгать саен, минут саен су эчәләр. Кеше кулы гына орынганын сизсен, табигать көяз кыз кебек шундук үзгәрә, гүзәлләнә ул. Табигать белән тәңгәл килгән кеше генә аның кочагында яшәргә тиеш!
Ары киттек...
Инешнең төньяк яры шактый текә һәм биек (25 — 30 метрлар чамасы) тау булып, без шуның өстенә күтәрелдек. Каян килеп кергәндер андый уй: нигәдер миңа бу минутта шушы тау-ярдан атлау гигант динозаврның өстеннән бару кебек тоелды. Бәс, бер уйласаң, без үткәннәр өстендә яшибез дә ич! Уйлар тагы бик борынгы заманнарга сәяхәткә чыгарга җыенганнар иде, ал арны Хакның усал һәм нигәдер калынаеп киткән тавышы бүлде:
— Әнә каз ите яратучыларның учак төтене күренә!
Чыннан да, Вятка уртасында ташбака кебек яткан Вәләкин утравының тәбәнәк таллы һәм сирәк-мирәк чирәмле көньяк борынында сыек кына зәңгәр төтен, туры багана булып, фирүзәдәй күккә барып тоташкан иде. Учак тирәсендә икеме-өчме гәүдә селкенә, тагы икесе яр буенда артык эчкә керми генә бала-чага кебек чыр-чу килеп, көлешә-көлешә су коенып яталар.
— Алда дошман гаскәре — бер взвод! — дип шаярткан булдым мин.
— Әйе,— дип куйды Хак. — Өерләре белән килгәннәр, бер-ике кисәк кенә йөрергә куркалар, дуңгызлар!
Одик дәшмәде, йөгереп, яр астына төшеп китте дә моторы белән булаша башлады. Ашыкмый гына свечаларын алып чистартты, чүпрәк белән корпусны (хәтта ул ялтырап торса да!) сөртте. Аннан соң артык көчәнми генә шнур бауны тартып җибәрүгә, елга өсте тынлыгын беркадәр бозып, мотор гөрелди башлады: калаклар болгатып чыгарган судагы йөзләгән күбекләр, мотор тавышы белән кушылып, шул көйгә дерелдәргә һәм биергә тотындылар. 
Одик рульне туп-туры каз каракларына төбәп тотты. Безнең алда гына очып баручы җитез акчарлак кинәт таштай суга атылды һәм җиңү тавышы белән зур гына балыкны эләктереп өскә күтәрелде.
Каз караклары учак тирәсенә җыелдылар һәм, сәерсенеп, безгә карап тора башладылар. Читтән караган кешегә дә ачык күренә: ал арны каушау катыш аптырау һәм нидәндер шөбһәләнү биләп алган иде.
Моторлы көймәнең очлы борыны үткен кылыч кебек кытыршы һәм дымлы комны ярып керүгә, без ярга сикердек. Хак нигәдер кулына балта алды, Одик, штанга күтәрергә әзерләнгән спортсмен кебек, билендәге киң каешын кысыбрак куйды, ә мин ике кулны да кесәгә тыктым, әмма үз-үземә бик тә ышанган кыяфәт чыгарып, тегеләр янына атладым.
— Каз ите тәмлеме? — дип сорады Хак, юри баналь сорау биреп. Җавап юк.
— Бәлки, безне дә сыйларсыз? — дидем мин, гайрәтле генә. Эндәшмәделәр.
— Югалыгыз күземнән, дуңгызлар! — дип кычкырып җибәрде кинәт үзен шактый сабыр тоткан Хак, балтасы белән кизәнеп.
Мин аңа күз салдым: Хакның ачуы яман иде.
— Алайса, бер-икегезне чабып үтерәм!
— Киттек, егетләр... — диде каракларның өлкәне, кырык яшьләрдәге симез йөзле, кыска аяклы адәм. Аның күз төбе кара көйгән иде, күптән түгел генә аңа "төшергәннәр" булса кирәк.
— Ә нәрсә алардан куркырга?! Кирәк икән — үзләрен... — дип әтәчләнә башлады озын буйлы, күкрәгенә тәре-медальон таккан пумала чәчле чандыр егет.
Шул вакыт Одик тыныч, әмма гаҗәеп бер өлгерлек белән аның янына килде һәм, биленнән тотып, кәҗә бәтие урынына күтәреп алды:
— Улым, үтенеп сорыйм, өеңә кайт! — диде ул аңа, астан өскә караган килеш, һәм кинәт кенә тегене тып итеп җиргә бастырды.
— Тыңлагыз әле, егетләр,— дидем мин, киеренке хәлне йомшарту теләге белән. — Яхшы чакта китеп югалыгыз. Үз гаебегезне үзегез беләсез — ычкыныгыз кызурак, моннан соң бу эшегез тагы бер кабатланса...
Одик каз бәбкәләре йолкынган җирдән берничә мамык алды да әлеге озын егетнең маңгаена төкерекләп ябыштырды : 
— Икенче тотылсагыз — дегет сөртеп, мамыкка батырып җибәрәбез. Америка тарихында шундый хәл булган, беләсезме? Факт бу — әкият түгел!
Каз караклары (су коенганнары чыннан да ике кечкенә малай булып чыкты!) тиз-тиз генә әйберләрен җыйдылар да, эчендәге пычрак суы да түгелмәгән иске көймәгә утырып, чайкала-чайкала теге якка чыгып киттеләр. Мин зур тавыш кубар, хәтта сугышуга кадәр барып җитәр дип уйлаган идем — намусын бөтенләй югалткан кешеләр түгел икән — ояла белделәр.
Көймәгә утырганда, өлкәне, симез йөзлесе:
— Гафу итегез, башка кабатланмас... — диде.
Учакта богырдап шулпа кайный. Караклар ике бәбкәне түгел, бер ата казның гына муенын борганнар икән. Ул хәзер ике ботын һавага чөеп, кайнар суда пешеп ята. Аңа хәзер нәрсә: яшәү ни дә, үлем ни... Беткән инде ул... Кайтмаска киткән...
Трофей шулпаны ашап тормадык, тамакка энә булып кадалыр, ашказанын көйдерер кебек иде ул. Ашның да намус белән пешкәне яхшы! Шундые гына тамактан шәп үтә һәм тәмле дә була...
Каз караклары пешергән каз шулпасын Вәләкин комы эчте...
Без балык тотып ятканда, Гафил килеп төште: гадәттәге модный чалбар, киң каеш, ак күлмәк. Авызында затлы сигарет — "Космос". Үзе — Одик мотоциклында.
Одик белән Хак чөгә балыгы турында бәхәсләшеп яталар. Кармакка эләккән чөгәне Хак:
— Ухага шәп ул, алыйк, — ди.
Одик:
— Соң, карандаш кадәрле генә бит ул. Җибәрик, чөгәне тотарга ярамый. Шуны да белми, хай! — дип аптырый.
Ахырда җибәрделәр — тәмле итле балык елан кебек боргаланып үз стихиясенә кереп китте, әмма үч иткәндәй тагы берәү, нәкъ шундый ук килеп капты.
Бу юлы өстенлекне Хак алды:
— Безнең ухага... тәм өчен генә... бер экземпляр... Гөнаһ дисәң, гөнаһтан пәйгамбәрләр дә читтә йөрмәгән, диләр.
Унлап балык кабуга, уха хәстәрен күрә башладык. Беребез утын ташырга, икенчебез балык чистартырга, өченчебез бәрәңге әрчергә, дүртенчебез чишмәдән су алып килергә тиеш булдык. Чишмә ерак иде — Одик китте, Хак — балыклар янында. Гафил якын-тирәдә аунап-өелеп яткан чыбыкчабык җыя башлады, миңа — бәрәңге.
Эшләрне төгәлләп, Вятка ярына кул юарга төшкәч, Гафил, ни ултара, ни пултара дигәндәй, миннән сорап куйды:
— Карагысь әле сес, сес үсегес үгесь кебек таса адәм, ә кулыгысь кысларныкы кебек нәфис. Нидән ул?
— Ручкадан битәр әйбер күтәрмәгәнгә...— диде минем өчен Одик, сумкадан суган кыягы ала-ала.
Хак көлеп куйды:
— Үзеңнеке, ичмасам, көрәк кадәр булсын иде...
— Ә шулай да, — диде Одик, сумкасын кага-кага. — Аның нәфис кулы синең нәзек кулыңны тотса...
— Әйдә, кул көрәштерәбез! — дип ярып салды әтәчләнә башлаган Гафил, күзләреннән ачу бөркеп.
Мин үзалдыма елмаеп куйдым. Аны егачагыма ышана идем. Аны гына түгел, бармак юанлыгы сеңерләре — кан тамырлары уйнап торган Хакны да, хәтта (бәлки?) Одикны да... Кул көрәштергәндә, таза-таза ирләрне "эх" тә димичә өстәл тактасына сылаганым бер генә булмады. Кечкенәдән үк каты куллы идем, бу, бер яктан, баржа төягәндә унбиш катлы молотилканы җилкәсенә салып траптан алып менгән әтидән иңгән көч булса, икенче яктан, егет чакта ук штанга, гер, көрәш белән ныгытылган мускуллар (мыскыллар түгел!) нәтиҗәсе иде.
Чытырдап ябышкан Гафилне мин, әлбәттә, бик тиз җиңдем. Ул, бәхәсләшеп-әрепләшеп тагы ике тапкыр тотынса да, берни тоҗыра алмады.
— Бөркет белән карганың кайчан көч сынашканы бар? — диде Одик үзалдына. Ул аны көлүен сиздермәс өченме, юри уйчанланып әйтте һәм учак кабызып җибәрде. Гафил ачуыннан сикереп торды да, ак күлмәген салып җиргә ыргытты һәм кызу-кызу адымнар белән яр буена китте.
— Зерә рәнҗеттегез кешене,— диде Хак.— Кеше күңеле — пыяла, ватыла да уала...
Әмма аның тавышында Гафилне түгел, гомумән, кешеләрне рәнҗетмәскә кирәк дигән аваз бар иде.
— Юри егыласы калган икән...— дидем мин, чын күңелдән.
— Юри егылмыйлар! — дип кырт кисте Одик.— Аның кебекләр дөньяда юри егылганнарны көтеп яшиләр дә...
Гафил ярдан ерак түгел тездән суда коенып ята иде.
— Тирәнгә керергә курка! — дип көлде Одик, мотоциклының бензин багын чүпрәк белән ыхтыматлап сөртә-сөртә. Мотоциклын ул алдагы көнне Гафилләрдә калдырган булган икән. 
— Йөрәк ялкынын басарга кайвакыт бер стакан су да җитә,— диде Хак.
...Чишмә суы белән чиләкне асып куюга, Одик мотоциклын кабызып "зәм-зәм" суына кайтып китте. Хак аңа, этеңә атарсың дип, юньләп йолкынмаган, арык ата казны тоттырды. Чүпрәк белән төреп, арткы утыргычка бәйләп куйдылар.
...Гаҗәп иде бу балык шулпасы. Ашаган саен алгыйсыны китерә. Чишмә яныннан тотып алып килгән банкага тутырып эчеп җибәрәсең — бөтен тәнеңә дәрт-көч, тыгызлык иңгәндәй була.
Берәм-берәм барыбыз да чиләк тирәсеннән кузгалдык, бары Одик берүзе генә калган көе, нәсел үгезедәй мыш-мыш килеп, аякларын төрекчә бөкләде дә калган шулпаны тамчысына кадәр сугып куйды. Вәт аппетит дисәң дә аппетит! Бүре аппетиты, бүре ашказаны! Чыннан да, эшләгән кебек ашый икән...
— Кая бара ул сьсинең, әллә Сомбай эсьләпәсе кебек тисек урыныннан зиргә агып торамы? — диде Гафил, мыскыллы көлеп. Аш яныннан иң беренче ул кузгалган иде. Әмма аның көлүендә мыскыл түгел, ә шушы аттай эшләүче, сыердай ашаучы, үгездәй таза-куәтле егеттән көнләшү төсмере бар иде.
— Арык атның ашавы да арык, ашар иде — тагарагы ярык! — диде Одик, кашык-тәлинкәләрне юар өчен чиләккә тутырып. Гафил көлүне миңа күчерде:
— Сеснең дә корсак сәрифләре алга таба сактый сөрлеккән, әмма ихлась әйтәм: асау ягы...
— Эш корсакта түгел, тештә... — дидем мин.
— Ә теш — эштә! — дип көлде Одик, урыныннан кузгалып.
— Әйе! — дип килеште Гафил.
Ул урынсыз сүз кузгатып, тагы кәефне боза башлавын төшенгән иде. Әллә җиңелгәнен аңладымы...
Ангап туйгач, таллар арасына кереп югалган Хак безнең янга килеп җитте дә:
— Тагы бәхәсме? — дип сорады.
Нигәдер аңа беркем дә җавап бирмәде.
Одик кара корым ялаган чиләген алды да, салмак һәм нык адымнар белән басып, каршыга искән сыек җилне куәтле һәм таза гәүдәсе белән җиңел генә икегә ярып, чишмәгә китте. Менә ичмаса кеше — аз сөйләшә, күп эшли. 
* * *
Кичкә тагы уха пешерергә сүз куешкан идек. Одикның әйтүенчә:
— Монысы баласы гына иде, хәзер булыр анасы!
Ул балыкны да шулай ди. Әгәр кармакка бармак буе бәләкәй нәрсә эләгә икән:
— Монысы баласы гына, хәзер анасы кабар, — ди.
Иә булмаса, бармак буйлысына әйтеп җибәрә:
— Бар, чум, атаң-анаңа әйт: синең урыныңа алар капсыннар. Әйтерсең, яме, бармак буй!
Одик мотоцикл белән җиде метрлы ау алып төшкән иде. Инеш кырыендагы Вятка куенында кич корбан балыклары (табак кадәрлеләре бар!) уйный икән, шуларны җәтмәгә футбол тубы урынына җыеп кына аласы, ди. Дөрес, алар үзләре туп кебек очып керергә риза түгелләр икән, шуңа күрә монда туп капканы эзләми, ә капка (ау) кыр буйлап (судан) тупларны (ягъни корбан балыкларын) куарга тиеш, ди. Капка-ауның як-ягында ике кеше: Одик һәм мин булачакмын. Хакның суда аяк чабыручан, ә Гафилгә килгәндә, аның ак күлмәге буялырга мөмкин...
Аңарчы бераз ял итеп алабыз. Көн озын, кояш әле күкнең сыртында диярлек үк утыра.
— Әйдә, Вяткада куна калабыз! — ди Одик кинәт кенә, ауга таяклар бәйләп ятканда.
— Мин риза,— ди Хак. — Әмма сәгать унбер-уникеләр тирәсендә авылга кайтып киләм. Хатын янына шыпырт кына...
— Хатын янына имесь, — ди Гафил, мыскыллы көлеп. — Туймадыңмыни әле сул юан Мәйсәрәңнән?
— Туймадым, туячагым да юк,— ди Хак, ихлас күңелдән. — Эх, егетләр, ифрат та куркам: картайгач, хатынны тиешенчә назлый алмау — сәер бит, ә? Минемчә, ирләрнең хатыннар алдында бердәнбер көчсезлеге шул...
— Ә син, бәлки, бөтенләй картаймассың? — диде Гафил.
— Ничек?
— Картайгансы үлеп китсәң?!
Кинәт авыр тынлык урнашты.
Сүзне икенчегә бору теләге белән мин Гафилнең үзенә сорау бирәм:
— Син үзең нишләп өйләнмисең, Гафил?
— Минме? — дип, кинәт ялкынланып китте ул.
Икенче тапкыр күрүем инде: үзе турында сөйли башласа, ул бөтенләй икенче кешегә әйләнә, күзләрендә ниндидер әкәмәт очкыннар йөзә башлый, тавышы дәртле, әйтеп бетерим дигәндәй, сөйләве кызу, хәтта маңгаена энҗе бөртекләр кебек вак-вак тир бәреп чыга. Үз-үзеңне бик нык ярату тире. Сирәк чыга торгандыр ул тир кешеләрдә.
— Ну, ата эгоист бу! — дип, хәтта сокланып куям мин шундый вакытта. — Кире характерларның да иң көчлесе игътибарга лаек!
— Айе! — диде Гафил тәкәббер генә. — Айе, айе! Уйлап карыйк — ни әйтер бу бась! — дип куйды аннан соң.
— Монда уйласы юк, — диде Одик, сүзгә тыгылып.
— Иә, ни әйтәсең, бась? — дип, Гафил маңгаена төртеп алды һәм сөйләп китте: — Мин өйләнмәскә уйладым. Өйләнми дә ясәп була.
— Ә нигә өйләнмәскә? — дидем мин.
— Бу саф, баналь хәл. Райүсәктә сибәр яхсы киенгән бер кысь белән таныстым. Укыган, өсьтәвенә тыйнак күренә. Бер сүсь белән әйткәндә — супер кысь. Феномен! Өйләнергә дип карар кылдым. Беркөн үсьләренә сакыра бу. Килдем. Мин дә — сын кавалер! Карыйм: өстәлдә яхсы вино, супер сакуськалар. Өйләре — гөлт итеп тора. Зиһась — соңгы модада. Ськафьлар, сервант, тахта... Сервись! Во! Ныклабрак карыйм: өйдә беркем юк. Вино эсьтек, эксьтрасигаретлар тарттык, ә аннан соң утны сүндереп тансевать итә башладык. Сул вакыт ботын капсаган идем, мине үзенә таба өсьтерәп урынгатахтага ятты бу. Бер үпкән идем — сисенеп тасьлады. Калганы безнең көсьтә түгел иде, сеф. Һәрбер ир эсьләргә тиесьне мин дә баськардым. Вообсе, моны миңа кадәр күпләр... капсаган икән... Суннан соң өйләнмәськә булдым. Хатынкысь болай да дөнья тулы! Ә өйләнеп сундые эләксә?!
Хак һаман үз уенда утыра икән:
— Гомер үтә... — диде ул, нигәдер моң һәм сагыш катыш. Гафил аңа борылып карады һәм, сүзен бүлдергәнгә ачуы килеп:
— Гомер үтә дибесь, әгәр ул усьмаса, ник гомер бер урында таптана дияр идек! — дип куйды.
— Эш андамыни! — диде Хак, уйчан йөз белән. Ул нигәдер уң кулы белән күкрәгенең сул турысын тоткан, ә тавышы калтыранып, хәтта кемгәдер рәнҗегән кебек чыкты: — Күп кешеләргә хас нәрсә: яшьлектә без тазалык-сәламәтлекне дан-шөһрәт, акча-мал өчен корбан итәргә әзер, ә картайгачтын барлык даныңны, акчаларыңны саулык хакына бирергә әзер. Кеше шул корбаннар арасында яши бугай. Бу аның беркем дә сизми, белми, күрми, үзе генә аңлый торган фаҗигасе.
* * *
Инеш кырыендагы куенны бер сөзеп алуга, биш-алты яртышар килолы корбан балыгы һәм унлап чабак, бәртәс, алабуга һәм юрша эләкте. Чыннан да, бай куен икән. Килолы корбан балыгының саңагыннан күтәреп, Хак аның эре сары тәңкәләрен һич тә җирәнмичә үбеп алды:
— Менә бу корбан ичмасам. Балыкчы Кәбир моның өчен иманын сата!
— Иманын ук сатмас, — диде Одик, ялангач тәнен су белән юып. — Әмма синең кебек үбә-үбә бөтен сазын юып бетерер.
Без дәррәү көлеп җибәрәбез, Хак балыкны кадерләп кенә чирәмгә сала.
Көн шактый гына кичкә авышты, әмма шуңа карамастан күк йөзендә чиста һәм күзне ардырмый торган сихри зәңгәрлек. Еракта ялгыз акчарлакның нокта булып тирбәлүе күренә. Көн үзенең мичен томалады бугай, күләгәле агач итәкләренә салкын оеша башлады, әлсерәгән эт кебек яфрак-телләрен асылындырып утырган усак һәм чикләвек агачлары ярым йокыларыннан уянып лепердәшә башладылар, аннан соң гына салкынча төньяк-көнчыгыш җиле исеп куюга, батып барган кояигка. карап баш иделәр.
Елганы икегә кисеп, моторлы көймә узды. Ак күбекле калын яллы дулкын-атлар, бер-бер артлы томырылып килеп, ярларга төртелделәр һәм, сискәнеп китеп, кире елгага сикерделәр. Күп тә үтмәде, Вятка өсте биниһая зур өстәл кебек шома һәм тигез булып ялтырап калды.
Каршы як ярда, Вәләкин утравында, өч кеше ау белән балык сөзәләр иде. Икесе — нечкә озыннары — судан бара, ә кыяр бүчкәсе кебек юан һәм тәбәнәге, капчык тотып, ярдан атлый.
"Менә кемне эчкә кертергә кирәк. Сөзсен шунда! — дип уйладым мин. — Бөке кебек, юк, кармак җебенә тагылган калкавыч кебек барыр иде. Тирән җирдә калкавыч чиртә дә бата-калка — тегеләре тартып ала".
Үзалдыма елмаеп куйдым: "Каян килде бу ахмак уйлар?"
— Корсак Минһаҗ тагы ярда балык җыеп кына йөри, — диде шул якка карап торучы Одик. — Мин белә-белгәннән бирле бер тапкыр суга кергәне юк, ә балыкны ике кешелек ашый. Гаҗәп адәмнәр бар: эшләмиләр, ә ашыйлар!
— Алай дисәң, дөньяда һәр ике кешенең берсе эшләмичә ашый,— диде Гафил, ауны таратып киптерергә элеп ятучы Одикка. — Моны белү өчен хәреф тану да җитә.
— һәрнәрсәне белеп бетереп булмый. Бу — бер. Икенчедән, син әйткән әлеге "бөек яңалык!"ны минем дә ишеткәнем дә, укыганым да юк, — дидем мин, Одик ягында торуымны белдереп.
— Газета укырга кирәк! — дигән булды, ауны элеп куйгач, кулын юа башлаган Одик. Аннан соң бераз торды да чыраен сытып өстәп куйды: — Әмма анда да кайбер "журналист-корреспондент"лар шыттырып язалар!
Одикның кемгә суктырганын мин дә белә идем. Элегрәк Гафил район газетасында булмаган эшләрне бар итеп һәм шулар өстенә колхоз рәисен дә бик мактап мәкалә бастырган. Соңыннан райком моның өчен әйбәт кенә "пешергән" Гафилне дә, рәисне дә...
— Газета — мөһим эш! — дигән булды Хак, Наполеон сүзләре белән. Ул да Гафилгә төрттерә иде...
— Әмма Гегель аны каторга дип атаган, — диде Гафил, көлемсерәп һәм усал итеп. — Тик шулай да синең алма бакчаңны шул каторга коткарды түгелме?
Алма бакчасы да миңа таныш хәл иде. Мәктәп артында Аю күле дигән үзән-кырда колхоз берничә мең төп алмагач утырткан булган. Әмма соңыннан доход бирми дип, ун-унбиш яшьлек алмагачларны бульдозер белән эттерә, казып ала башлыйлар. Әлбәттә, моңа колхозчыларның ачуы килә. Мәктәп укытучылары аптырый: "Без балаларга табигатьне сакларга, агач утыртырга, дибез, ә монда күз алдында меңнәрчә алмагачларны кыралар". Китә тавыш, шау-шу. Рәиснең үз туксаны туксан: "Доход бирмәгәч, ниемә ул?! Лутчы арыш йә бодай чәчәм мин анда. Сарык та исән, бүре дә тук". Әмма Хак, Одик һәм тагы берничә кеше эшне зурга җибәрәләр — үзәк газеталарның берсенә язалар. Күп тә үтми, килеп төшә корреспондент. Агачларны кыру туктатыла, әмма бүгенге көнгә кадәр бу мәсьәлә чынлап чишелмәгән әле. Рәис үз сүзен сүз итәргә тели, югары оешмалар алдында күз буяп маташа.
— Бу юлда йөреп харап буласың бит! — ди Гафил.— Аңлыйсыңмы? Нәрсә ясереп торырга. Колхозь председателе элеккеге алпавыт кебек, аның кулында сикләнмәгән власть. Сине кысасаклар, изәсәкләр. Алар күп, син бер генә... 
— Хакыйкать тә бер генә! — ди Хак.
— Райком нәрсә ди? — дип сорадым мин.
— Бардым. Шул ук сүз: алма бакчасы доход бирми.
— Обком бар! — ди Одик, ышаныч белән.
— Кирәк икән, иң югары ноктага — башкалага барып җитәрмен, әмма намусыма каршы килмәм: алма бакчасы калырга тиеш, хет бакча булган өчен булса да. Доход-табышны бангка. җирдән алабыз без. Колхоз аңа гына калмаган.
— Барып зитәрсең дә... — дип каршы төшә тагы Гафил. — Мәскәү күзь ясьләренә ысанмый ул!
Гафилнең ике ел Мәскәү дә институтта укып, соңыннан куылганын белә идем. Ул турыда сорагач:
— Әлбәттә, политика өчен кумадылар инде! — дип ачы көлеп җавап биргән иде.
Хак, учакка бер-ике уч чыбык ыргытканнан соң, сүзен дәвам итте:
— Безнең иң зур хаталарның берсе — әзергә бәзер тору. Кияргә — кием, ашарга — ризык, хәтта эшләргә эш әзер булсын безгә, сүзнең дә әзерен генә чыгып сөйлибез...
— Ягъни җөплибез, — дип куйды тагы Одик, уханы болгатып.
— Менә шул нәрсә инициативаны, яңалыкка омтылышны, дөреслеккә тартылуны үтерә. Барысы әзер, нигә юкка интегергә, дибез. Бүген булмаса, иртәгә булыр, дибез. Битарафлык туны киябез. Миңа гына тимәсеннәр, ник шунда дөньясын аркылыга бөгеп салмыйлар, диябез...
— Беләсеңме, Хак, — диде Гафил. — Синең кебек кеселәр — куркынысь алар. Зәмгыять өсен дә файдалы түгел... Систа суны болгатып йөрисең син. Иә, ни эсең бар синең кеселәрдә?! Ясәсеннәр сунда үзләренсә. Кесегә син дөньяда ике нәрсә генә бир: икмәк һәм эсь, эсь һәм икмәк!
Одик үгез канына охшаган курткасын салып атты да, таулар артына бөгәрләнеп төшеп барган аш табагы кадәр кызыл йөзле кояшка карап, көрсенеп куйды һәм джунглидагы лианалар кебек чуалып беткән кармак җепләрен аңа гына хас иплелек, пөхтәлек белән, ашыкмыйча, борын астыннан бер моң көйләп сүтә башлады.
Кошларның бүгенге соңгы сайраулары, әллә инде төн җитә дип аваз салулары, агачларның шома кәүсәләренә бәрелеп, үләннәр арасына егылып төште һәм шундук йокыга талды, чөнки иртәгә иртүк торасылары бар, сәгать өч яисә дүртенче яртыларда аткан таңны каршылыйсы, җыр сибәсе бар, шуңа кыска төннең йокысы ифрат кадерле!
Вятканың аръягында, Ямул суы тамагында, яңа гына килеп урнашкан балыкчыларның озын һәм куе төтенле учагы кабынды. Коры-сары таба алмаганнармы яисә чебен-черки куар өченме бу төтен?.. Ни сәбәптәндер табигатьнең бу комсыз һәм гөнаһлы җаннары бүген безнең тирәдә очмыйлар иде. Әллә без ияләнеп беттек инде, әллә алар, безнең тәннеканны сынап карагач, яңа төрле ризык теләп, икенче якка очып киттеләр.
Иске маякчы йорты тирәсендә ял итәргә төшкән яшьләрнең транзисторлары акыра, аңа сирәк-мирәк ялкау гына чиртелгән гитара тавышы кушыла да егетләр һәм кызларның ишелеп көлүләре ишетелә. Гүя алар өчен барысы кызык, барысы көлке. Әй, беркатлы һәм бөек оптимист яшьлек! Вакытлар узгач, шушы якларың искә төшә, гел сагындырасың, кайчак уйландырасың...
Кәримулла утравы тирәсендәрәк кемдер, өздереп-өздереп, вараксин гармунында уйный. Күрәсең, авылда берәрсенең шахтадан яисә ерак җирдән берәр туганы кайткан. Бөл арның көе-моңы үзләренчә, утырулары үзләренчә. Кызып алган абзый аракы бүлә, ә хатыны, черки кагылмаса да, ялангач балтырларын аяк йөзенә кадәр каплап куйган чуар күлмәкле, татарча яулык япкан апа: "Гайфетдин, күбрәк була бит, исерә күрмәгез, калганын кайткач маташтырырсыз",— ди. Йөзе комач кебек кызарган кәкре аяклы, кунаклар хөрмәтенә бизәкле үзбәк түбәтәе киеп, хәтта галстук та бәйләп куйган Гайфетдин моңа гына бирешми: "Ә соң, әнисе, былтыр килен белән малай кайткач, болай гына җибәрдекме? — дигән соравы белән кыбырсынып утырган тулы битле, тулы гәүдәле, гомере буе эш күреп үскәнгә, кытыршы куллы, юан бармаклы хатынын үз ягына аудара. Кунак хатыны үзен ифрат культуралы, ягъни шәһәрчә тотарга тели, түшенә кадалган алтын брошканы ничә сумга таныш-белешләре аркылы тапканын, авыл хатынына бераз мактанып, ярым серле итеп сөйләп тора һәм ирләр кыстый башласа: "Фу, яратмыйм шуның исен!" — дигән булса да, йөз грамм ак аракыны "эх" тә димичә, сабантуй йомыркасы кебек кызартылган иреннәрен үзенчә бик матур ачып, авызына коя. Бу вакытта кунакка кайткан "шахтур абзый" шулай ук мәлҗерәгән була, сүз саен: "Теге вакытларны хәтерлисеңме? Үгез җигеп, колхозны үгезгә тагып аппарган чакларны, ә? Не забывается, брат, не забывается!" — ди һәм, яшьлеген искә төшереп, чирәмгә каплана да тавыш-тынсыз, әмма гаҗәп зур сагыш белән елап ала. "Борис, — ди аңа хатыны турсаеп, — хватит тебе, Борис. Ну и что? Расплакался, хватит. На, выпей, немножечко!" Борис, ә татарча исеме Рәис булган абзый, рюмканы читкә этә һәм үзенчә, әмма моң белән җырлап та җибәрә:
Телеграмм баганасы
Олы юлга маяк ул.
Сагынасыңмы, дип сорыйсыз,
Сагынмаган кая ул?!
Колхоз агае вараксин гармунын күрекләре аерылырдай итеп тарта да җырны дәвам итә:
Телеграмм баганасын
Саныйсым калган икән.
Күз керфекләрем талганчы
Карыйсым калган икән.
Җыр-моңга бирелгән, кинәт кенә яшьлек хатирәләренә чумган авыл-апа элеп ала:
Ага сулар, ага сулар,
Ага сулар ник болай?
Аккан сулар кире кайтмый,
Яшь гомерләр дә шулай.
Җырны хәзер, Вятка суларына карап, шәһәр-апа гына тыңлый. Ә сулар чыннан да ага да ага. Аны кире борыр, кире кайтарыр бер көч тә юк. Гомер сулары бу, вакыт бу! Карасаң, яшь гомерләр әллә кайчан узып киткән икән. Менә шушы суда коенып үстеләр ич алар! Шушы Кәримулла утравына бөрлегәнгә килә иделәр. Бармак башы кадәр зәңгәрсукызгылт бөрлегәннәр хәзер дә исендә әле. Кинәт ул үзен бер минутка оныта да әз генә чәрелдек һәм нечкә тавыш белән җырлап җибәрә:
Бакчадагы чәчәкләрнең
Өзәм тик берен генә.
Яшь гомерләр ике килми,
Белик кадерен генә...
Бу җырдан соң дүрт йөрәк, дүрт баш, дүрт авыз, сигез күз, сигез кул һәм сигез аяк бер җан булып утыралар. Төнгә чаклы... Күп еллар узгач та алар бу утрауны онытмаячаклар. Бүген-иртәгә юк ул...
Нигәдер минем хәтеремә Панки авылындагы җизни килде. Озынча борынлы, ябык озын гәүдәле, азрак кычкырыбрак сөйләшә торган ачык күңелле бу кеше белән гармун тартып, җыр җырлап утырасы иде. Болай гына... Күңелдәге авыр юшкыннарны юып җибәрү өчен генә... Хәтта аның өчен дә түгел... Янында җыр-гармун яратучы әйбәт кеше булган өчен генә... Алайса, калдым берүзем... Хак хатыны янына кайтып китте, Гафил җиңелчә киенгән икән, суык тидерүем бар дип, җылы киемгә авылга юнәлде, ә Одик иң беренче булып мотоциклына утырып чапты — Әдилә янына, исеменнән дә чәчәк исе, һушыңны яздыра торган чәчәк исе килә торган Әдилә янына. Дөрес, Хак кузгалганда Гафилгә: "Минем төшкәнне көт, кайтам дисәң, аннан соң кайтырсың",— дигән иде. Гафил-егет төнге чык төшүгә дерелди үк башлады — үзем җибәрдем.
Караңгылыкны фонарь яктысы ертты — Одик, гөрелдәп, мотоциклы белән килеп туктады.
— Кайда егетләр? — диде ул килә-килешкә.
— Хак — Мәйсәрә апа янында. Гафил — туңды...
— Хай! Соң, берәмтекләп китәргә иде инде, кешене ялгыз калдырганнар! Хак абый — ярый инде, ә Гафил катып үлмәс иде бит, хай!
— Зыян юк ... Миңа үз уйларыма чумып утырырга әйбәтрәк тә әле ул.
— Әйдә, башта җылынып алабыз!
Одик куеныннан "Российская" чыгарып, яртышар кружка итеп бүлде. Эчеп җибәрдек һәм ул алып төшкән йодрык кадәрле кып-кызыл помидорлар белән "зәм-зәм"не урынында ятсын дип бастырып куйдык. Эчкә җылы кереп китте. Одик кырык яшьлек интеллигент башы кебек сирәкләнгән (XX гасыр — пеләшләр чоры әле ул!) таллыктан бер кочак коры чыбыкны сүнәр-сүнмәс пыскып яткан учак өстенә салуга, уч төбе зурлыгында гына калган ялкын, чая ач бүредәй, корбанына сикерде һәм сөякләрен шатыр-шотыр китереп, бик тәмләп чәйни-ашый башлады. Төннең куе кара шәленә кинәт ут кабынды — бер читтән карап торучыга, бу якты төн кызының чәчләренә кунган алтын күбәләк яисә җанлы зөбәрҗәт кебек күренер иде.
Учак җылысы төнге салкынны бөтенләй куып җибәрә алмады, суык, сырышкан көчек баласы кебек, резина итек эчендә зәңгәрләнә башлаган аякларга урала һәм, чәнечке үләнедәй, кулга, тәннең ачык җирләренә чәнчеп-чәнчеп кадала. Ләкин... ни хикмәттер! Вятка буенда балык сөзсәм дә, ничә сәгатьләр буе салкын чирәмдә йөрүемә карамастан, ревматизм җәфалаган уң аяк ыңгырашып та карамый. Гүя аңа берни булмаган. Әллә Вятка суының берәр шифасы бар инде? Кулларымны угалап, учакка елыша төштем һәм шырпы кабы кадәрле турыпочмаклы утлы күмер алып тәмәке кабызгач, тәмләп бер суырдым да кибәргә куелган ыштырларны таяктан алып, аякка чолгадым.
— Мин төнгә салган кармакларны карап киләм әле...— диде Одик. Ул әле генә су коенып килде һәм плавкидан гына калган килеш кибенә иде. Саргылт төкләр белән капланган филнекедәй калын бот-аяклары һәм баз капкачыдай киң күкрәге учак ялкынында алтын төскә кереп җемелди һәм... (миңа шулай тоелды) селкенеп торалар иде. Ул да суыктан аз гына дерелди икән...
— Бергә барыйкмы? — дидем мин, иренеп кенә, ә үземнең учак җылысыннан суык төн кочагына керәсем килми иде.
— Юк, кирәкми, хәзер әйләнеп киләм...
Ул китүгә, тагы ялгызым гына калдым. Учактагы чыбыклар арысланнан калган куян скелеты кебек кенә, әмма ялкын көчле әле, аның җылысы оятын югалткан фахишә кебек назлап-назланып кына минем бөрешеп-корышып утырган тәнгә елыша. Күз кабакларына өч гөрәнкәле гер асканнармыни — шап итеп ябылалар, һич кенә күтәреп булмый. Күз кабаклары — дөньяның гүзәллеген һәм ямьсезлеген ачып һәм каплап торучы пәрдәләр. Ул пәрдәләргә йокы асылынган, алар ябылырга гына тора. Нигәдер үземне тагы гигант динозавр өстеннән барган кебек хис итәм... Җиңел һәм йомшак адымнар белән. Ә күз кабаклары ябылалар... ябылалар... ябы... ла... лар...
Кинәт кенә минем каршыма караңгылыктан кемдер килеп чыкты. Карыйм: таныйм да кебек үзен, танымыйм да. Чү, кем әле бу?..
Авыр күз кабакларымны көч-хәл белән күтәреп, әлеге адәмне ныклап танырга тырышам: куллары тезләренә җиткән, авыр йөк күтәреп йөргәнгәме яисә яшәгән еллар саны гәүдәсен ваткангамы, яртылаш бөкрәйгән, шәрә тәнен саргылт-күксел төк баскан, маңгае тар һәм сөзәк, шуның өстенә җыерчыклы, күзләре кызгылт һәм кечкенә, әмма аларның төбендә акыл уты елтырый, өске ирене "Беломорканал" пачкасы кадәр, ияге туры түгел, киресенчә, муенына таба кырык - кырык биш градус чамасында авыш, буе — шактый кечкенә, өстәвенә үзе шактый йонлач...
Таныш миңа бу кеше, бик таныш. Кайда күргәнем бар соң әле мондый әкәмәтне? Кайсыдыр журналдамы, әллә китаптамы шунда, аның рәсеме дә бар бит. Бар шул! 
— Нишләп утырасың? — диде ул, минем яныма әлпәнтилпән килеп.
— Туңдым, җылынам...
— Куыш ясарга кирәк иде!
— Нигә? Без бер төнгә генә...
— Без барыбыз да бер төнгә генә!
Шул арада аңа охшаган тагы бер шыксызы килеп чыкты:
— Утны сүндерә күрмә! — диде ул, шактый усал кычкырып.
— Юк, нишләп сүндерим ди, чыбык өстәп торам...
Аларга тагы да шыксызрагы-килбәтсезе өстәлде:
— Әйдә, балык тотабыз! Иптәше балык тота, ә бу, җебегән, тик утыра. Үзе бит балык ашын я-ра-та! Ха! Ха-ха! Ха-хаха! Оста син! Ашарга барыбыз да оста безнең. Эшләргә кирәк, эшләргә! — дип фәлсәфә корды ул.
Мин урынымнан кузгалмак булам, ләкин нигәдер тора алмыйм, гүя тәнемне җиргә сумала белән ябыштырып куйганнар.
Шул вакыт дүртенчесе, араларында иң матуры, каяндыр килеп чыкты да, минем янга килеп, маңгаема чиртә башлады. Үзе чиртә, үзе сөйли:
— Утырып торма! Тик ятма! Алайса үләрсең... ү-ләрсең... ү... ләр... сең... Кемнәрдер сиңа пычак кайрый...
Мин бөтен җегәремне җигеп, урынымнан тора башлыйм һәм... кинәт кенә күзләремне ачып җибәрәм.
Шабыр тиргә төшкән маңгаемны Хак тоткан да:
— Син авырмыйсыңдыр ич? Салкын тидеме әллә? — дип сорый. Мин йоклап утырганда, ул безнең янга төшеп тә җиткән.
— Юк! — дим тиз-тиз генә. — Юк, авырмыйм. Менә утыра торгач, оеп киткәнмен.
— Ярый алайса, — ди Хак. — Одик йокласын, уятма, дигән иде.
— Мин тагы берәр кочак чыбык алып киләм әле, — дип, Одик тыгыз стенадай торган куе караңгылыкка кереп югалды.
Мин һаман да төшемдәге төнге очрашудан айный алмый утырам. Хак калган шулпаны җылытырга элде дә бөркәнеп ятты.
Утыра торгач, уйлар шигырь юлларына күчте. Гадәттә, ялгыз калганда, шулай күңелдән шигырь язу белән мәшгуль булучан мин. Бу бигрәк тә трамвайда, поездда барганда, пароход-теплоходта йөзгәндә яисә самолетта очканда. Күбрәк, әлбәттә, табигать кочагында йөргәндә: урман-кырларда, елга-инеш-күл буйларында, җәяү йөргәндә...
Одик учакны тергезгәч, яртыны калган шулпа белән җылыныр өчен аллап куйдык та, уңайлап кына учак кырыена сузылып яттык. Одик ниндидер көй сызгырып кармак таягы юна, Хак үз уйларына чумган, ә мин күңелдән язам:
...Вятка өсте, купец амбары күк,
Кара ишек белән бикләнгән.
Утын өстим учагыма, ялкын
Чыбыкларны ашый бик тәмләп.
Учак... һич китәсе килми аннан,
Ялгыз башта уйлар тилерә.
Шул вакытны килде бабаларым
Минем янга хәлне белергә.
"Утың сүнмәсен!.. — ди алар миңа,—
Куыш яса, әйдә, бик туңсаң.
Сез, егерменче гасыр имгәкләре,
Өшеп үләрсез дә... чик куйсаң!"
Йонлач бабай никтер гел кисәтә,
Маңгаема минем чиртә дә:
— Йөз мең еллар элек без яшәдек,
Сез яшәсен өчен иртәгә!..
Адәм баласын яраткан нәрсәсенә ияләштер генә, ул аңа сагыз кебек чат ябыша. Балык тоту белән дә шулай булды. Без дә Вяткага күлмәккә тегелгән сәдәпләр кебек ябыигып калдык. Авылга азык-төлеккә һәм йокларга гына кайтабыз.
Шул ук Вяткада Одикның туган көнен уздырдык. Әдилә дә килергә тиеш иде, әмма аны райкомга җыелышка чакырганнар. Бүген генә белдем: Әдилә күрше кечкенә генә колхозның председателе булып эшли икән! Менә сиңа мә! Болай булгач аннан чәчәк исе түгел, арыш-бодай, клевер-люцерна исе килергә тиештер... Шәп ис, яшәү исе... эшләү исе... Иң матур тостны Хак әйтте:
— һәркемнең иң зур шәхси бәйрәме бар, ул — туган көн. Кешенең нинди зур җиңүе ул туу дигән нәрсә! Уйланып караганыгыз бармы, без бит җиргә миллионнарга бер конкурс белән киләбез. Чыннан да, зур җиңү, зур бәхет бу. Шулай булгач, бернинди шатлыгы калмаган чагында да кеше үзенең туганына сөенергә тиеш. Менә без дә бүген синең туганыңа сөенәбез, Одик. Туган көнең мөбарәк булсын!
Нигәдер, соңгы көннәрдә Хак миңа ошый башлады әле. Мин аның йөзенә текәлдем... Андый кешеләрнең йөзе матурлыкка дәгъва кылмый, ләкин ал арны ямьсез дип тә булмый. (Гомумән, кеше кадәр кешене ямьсез дип әйтү үзе ямьсезлек яки мәйсезлек ул, халык бервакытта да "аның ире яисә хатыны ямьсез икән дими, матур түгел" ди — матур түгел!) Әмма андый кешеләр белән дөнья тулган, статистларга хас саннар телендә әйтсәк: йөз кешенең, әлбәттә, туксаны, ягъни ун кешенең тугызы матур түгелләр, икенче сүз белән әйткәндә, ярыйсы билгесе куя торган адәм балалары.
Әгәр портретын ясау максаты белән Хакның йөзенә күз төшерсәк... Өч рәт буразна салынган җыерчыклы маңгай, артка таба сыпырсаң, күңелне "шытырдата" торган кытыршы кара чәчләре; кашлары куе һәм калын (мондый кешеләрне "чабата каш" диләр); борыны кыска һәм аз гына кәкрерәк, сул яфрагында әллә пычак, әллә пыяла кискәннән калган ак җөй беленеп тора; күзләре кечкенә, әмма ташны да тишәрлек итеп карыйлар, ал арда акыл нуры уйный сыман; ияк чокыры мөлаемлык чишмәсе кебек һәркемне үзенә тартып тора, аз гына турсайган калын иреннәрендә яшәүгә омтылыш, тормыш ләззәтен белү чагыла...
Бүген иртә белән без аның белән кычкырыштык.
— Мин ял итәргә кайттым, — дидем мин аңа, — беләсеңме, ял итәргә!
— Ял? Гел ял буламыни?! Ял эш арасында ул. Сау-сәламәт, исән кеше мәңгелек ял турында уйламыйдыр!
— Вяткага мин ялга килдем,— дидем үзсүзләнеп.
— Вятка ял итү урыны түгел, яшәү урыны ул. Ә яшәү урынын һәркем көрәшеп яуларга тиеш!
— Күпертмәсәнә! — дидем мин, ачуым килә башлап, нигәдер ул миңа юри шулай "матурлап" сөйли кебек тоелды.
— Алайса, эшләп яуларга тиеш! Эш — шул көрәш инде ул, — диде Хак та үзсүзләнеп.
Бу кычкырышуның башы бөл ай иде.
— Тыңла әле, — дигән иде бервакыт миңа Хак. — Син миңа алма бакчасы эшендә булыша аласың. Төгәлрәк әйткәндә, язу эшендә. Бу мәсьәләне төбеннән куптарып, өлкә оешмасына язмакчы идем, орфография ягы шәп булса да, урынына җиткереп язу ягыннан үземдә йомшаклык сизәм. Ярдәм итмәссеңме?
— Көчемнән килгәнчә...— дидем мин.
Ул вакыт Хак шатланган иде:
— Рәхмәт! Ышандырдың... Җирдә нык басып тору өчен кешегә ике аягы гына җитми әле, таянырга кешеләр кирәк: көчле дуслар, акыллы иптәшләр, ярдәмчел туганнар... 
Иртә белән шул хатны языйк әле, дип, минем янга керде. Әмма яза башлауга, үземнең бу урында көчсез икәнлегемне аңладым. Хатта колхоз председателен тәнкыйтьләп язган сүзләр күп, ә мин ул кешене белми торып (хәтта кыяфәтен дә күргәнем юк!) ничек аның турында... Аннан соң кунак кеше бит мин, дип уйладым. Халык: "Кунак булсаң, тыйнак бул!" — ди. Гомумән, "икеләнеп" калдым... Ә кеше икеләнсә, өчкә әйләнә: аккошка, чуртанга, кыслага...
— Хак, кайда хакыйкать? Синдә аның беренче өсь хәрефе генә... — дигән сүзләргә уйларымны туктатып, башым күтәрсәм, Гафил белән алар тагы бәхәскә кергәннәр икән.
— Сүз белән эшнең тәңгәл килүе! — диде Хак.
— Менә-менә! Уйлап карыйк, ни әйтер бу бась! — Гафил тар уч төбе белән үз маңгаена сугып алды да бер мәлгә сүзсез торды. — Айе! — дип куйды аннан тәкәббер генә, аның соргылт-кара күзләрендә ниндидер мыскыллы һәм кыю ут кабынды, бу утны күзлек пыялалары астында гына яшереп булмый иде. — Сүсь-эсьнең тәңгәл килүе, ягъни, икенсе төрле итеп әйткәндә, грамотлы итеп әйткәндә... (ул бу сүзләргә зур басым ясады һәм, бик акыллы фикер әйтәсен сиздерепме, тагы беравык туктап, безне көттереп торды) сүсь белән эсьнең дөресьлегенә иресү өсен кесегә сын ирек... сын мәгънәсендә ирек кирәк, сөнки кеселәр бер-берсенә бәйле булганда, бу турыда борынгы философ Сократ та әйткән: "Икенсе кесегә бәйле кесене ирекле дип булмый",— дигән...
— Сократ: "Икенче бер халыкны изеп торучы милләтне ирекле дип булмый",— дигән...
Мин аның сүзләренә тиз генә төзәтмә ясадым.
Гафил мине бөтенләй ишетмәгәндәй дәвам итте:
— Сүсь белән эсьнең дөресьлегенә абсолют иресеп булмый.
Шушы сүзләрдән соң укучыларына караган укытучы шикелле барыбызны өстен һәм горур караш белән сөзеп чыкты: "Аңладыгызмы инде, тинтәкләр?" — янәсе... Күпмедер вакытка тынып калдык. Шунда күрдем: Гафилнең чыраена үз-үзен ярату галәмәтләре чыккан. Ул хәзер, фикерен дәвам итү өчен, шаккатырырдай саллы сүзләр эзли иде. Ул шактый көттергәч дәвам итте:
— Сул ай булгась, кесе иң беренсе сын иреккә иресьсен, ә моның өсен, дөньяда бер генә кесегә дә бәйле булырга тиес түгел!
Менә кая бора үгез тәртәне — җылы абзарга, яшел печәнгә! Кайдан анда бу фикерләр? Чынлап әйтәме ул, әллә юри генә безне шаккатыризм белән утыртырга телиме?
— Чын ирек — максатыңа, инанган эшеңә хезмәт итү ул! — дидем мин, үз-үземә ыиганып. Бу фикер миндә егерме яшьлек егет чакта ук сеңеп калган иде инде, бүгенге көнгә кадәр аның үзгәргәне юк.
— Маркс! — диде Гафил. — Ленин: "Җәмгыятьтә яттгәп, аннан ирекле булып булмый", — дигән.
— Аннан соң... — дип өстәде моңарчы бер сүз дә эндәшмәгән Хак.— Дөньяда яшәгән һәркемнең патриотлык дигән хисе бар. Кешеләрнең күмәкләшүен, бер уйга килүен, бер эш өчен януын, син әйткәнчә, бер-берсенә бәйлелекләрен шушы бер сүз — патриотлык төшенчәсе белән дә аңлатырга мөмкин. Ансыз ил-җир юк, ил-җирсез җүн юк!
— Чын патриот үз иленә каршы килмәүче түгел, ә үз Ватанын кире кайтару өчен барлык көчен куючы кеше! — диде Гафил, кирәкле сүзләрне табуына сөенеп һәм безгә җиңүле карап.
Кайда ишеттем, юк, укыдым соң әле мин мондыйрак сүзләрне. Әйе, әйе... Борынгы Греция... Безнең эрага кадәр бишенче гасыр. Тарихчы Фукидид язып калдырган. Полководец Алкивиад шундыйрак сүзләр әйткән бугай... Әмма Алкивиад — илен, Афинаны саткан кеше. Үз иленә каршы поход белән килгән һәм бер генә тапкыр түгел... Менә кая кергән сезнең уйлар. Еракка качып котылмакчымы? Фикерләрне ерак тарихтан — бик тирән коедан алмакчы? Безгә ярыймы соң ул кое?
— Үзең белмәгән коедан су эчкәнче, аның чисталыгын тикшерергә кирәк...— дидем мин, аңа карап һәм "коедан" сүзенә аерым басым ясап. Аннан соң өстәп куйдым: — Пычрак су эчүдән ашказаны бозыла...
Аңлады Гафил кое белән кая төрттергәнне:
— Тарих — бүген әйтергә ярамаганнарны үткәннәрдән сөйләтү ул,— диде.
— Әмма тарих — Наполеон, һитлер табуты да ул...— Моны Хак әйтте.
— Ә икенче һитлерны Җир шары күтәрә алмаячак! — диде Одик кинәт кенә һәм пәкесен кискен генә лезвиягә чумарлык итеп былтыргы корган яфраклар яткан җиргә кадады. 
— ...Пычрак су ашказанын бозып кына калмый, үлемгә алып бара... — дидем мин, әүвәлге фикеремне дәвам итеп.
— Бесьнең ясәү сул көн саен үлемгә бару инде ул...— диде Гафил ярсу гына, аңа үзен тыныч тоту авыр иде, күрәсең.
— Ник туганга үкенгән кеше сүзе бу. Ә андый кеше мәрхүмнән йөз мәртәбә көчсез!
Минем сүзгә Хак тагы өстәмә кертте:
— Тере мәет! Яшәү белән җан асраучылар арасында аерма күп шул. — Шунда ул, сүзне икенчегә борып, ифрат зур сагыш белән әйтеп куйды: — Ә шулай да, егетләр, мин быел үлемнән курка башладым әле...
Өчебез дә аңа борылып карадык, Хак уң кулы белән йөрәген тоткан, йөзе кәгазь бите кебек ап-ак, маңгаена тир бәреп чыккан.
Гафил сүзнең икенче якка кереп китүенәме, әллә бәхәс тагы аның җиңелүе белән тәмамлангангамы, корт чаккандай сикереп торды һәм чәбәләнеп, нечкә тавыш белән кычкырып ук җибәрде:
— Әй, сез тинтәкләр белән утырганчы, берьялгызым...
һәм ул читкә борылып ятты.
— Характерны да шәрә тән күрсәтергә ярамый! — диде Хак, Гафилгә ачуы килеп.— Бигрәк тә ят кеше яки кунак булганда... Холкыңа да күлмәк кидерергә кирәк!
Чистартылган нәни балыкларны Одик бер урынга җыйды һәм чишмәгә суга барырга җыенгач, нигәдер безгә карамый гына, үзалдына сөйләнгәндәй әйтеп куйды:
— Белем белән... укыганлык белән щеголять итү яхшы нәрсәдер, бәлки. Ни әйтсәң дә, мировоззрение! Әмма кеше фикерен сөйләп, нигә философ булып кыланырга. Философлар түгел сез, ә сөйләсофлар! Хәзер уйлый торган түгел, эшли торган замана. Безнең өчен башкалар уйлыйлар яисә уйлаганнар инде...— Аннан соң миңа карап:— Катырак кагылсам, гафу итегез! — диде.
Утыртты! Кем уйлаган? Ай, Одик! Ай, егет! Ай, философсөйләсоф!..
Беренче тапкыр озын һәм озак итеп җөмлә әйтте — югыйсә сөйләшмичә эшли генә иде, сүзеннән эше күп иде. Кем ди бит — сөйләсофлар! Уйлап-уйлап та бангка. килми торган сүз. Ә шулай да, шалишь, брат. Уйлый торган түгел, эшли торган замана, дисең. Уйлый торган түгел, дисең. Уйлый торган! Уйлана торган замана. Алдама — син дә уйлыйсың! Уйлаганыңны сөйләмисең генә... 
Кем дип атады бит безне — сөйләсофлар. Шәп сүз!
Шул көннән соң артык сүз куерта башласак, бер-беребезне бер сүз белән генә тыя башладык:
— Йә, йә, сөйләсоф булма әле!
Гафил табигать тарафыннан нәзберек күбәләкнең нәфис һәм кулга тотсаң уалып китә торган канаты кебек ясалган иде: акбур төсендәге кояш күрмәгән аксыл йөзендә зәңгәрсу кан тамырлары беленер-беленмәс кенә сузылганнар, гүя рәссам, каләмен зәңгәргә манып, берничә тамга сызган, аз гына бөтеркәрәк кара чәчләрен ишле рәвештә кавык сарган, алар аның күлмәк якасына да шактый коелганнар, озын нечкә борынының сул як тишегеннән ике бөртек кара төк төртеп чыккан, үзсүзлеген күрсәтеп торган нечкә һәм кызгылт корган иреннәренә ирония кысылган, зур матур кара күзләре кешене өнәмичәрәк карый, вакыт-вакыт ал арда мыскыл — алдында басып торучы кешедән үзенең өстенлеген сиздерүче хыянәтчел яшерен сары ут ялтырап китә; бугаз төере шактый алга чыгып торган нечкә муены биек маңгайлы кечкенә башын шактый туры һәм тәкәббер тота, озынча матур ияге һәрвакыт бетмәс-төкәнмәс горурлык белән югары чөелгән була. Атлавын да ул җиңел, әмма чайкалыбрак, җилдәге мамык сыман җилфердәп атлый. Җилфердәп диюем шуннан: кигән костюмы ике үлчәмгә зур булып, халык әйтмешли, "казыкка элгән капчык кебек" тора, күзәтүем буенча, Гафил үзенең нечкәлегеннән оялып, зуррак үлчәмгә костюм астыннан җәй көне дә ике кат күлмәк яисә свитер кия, әмма бу гына аның арыклыгын яшерә алмый иде: уч төбе кадәрле калак сөякләре шыксыз булып тырпаеп торалар. Ни генә димә, Гафил авылда эшләп, арыш ипиен тозга манып ашап үскән егет түгел шул! Әтисе Урал шахталарында күмер чапканда, бу Губаха урамнарында трай типкән. Ун классны тәмамлагач, киномеханиклыкка укыган, аннан соң институт... Анысы да ярты-йорты гына...
Каян йоккандыр ул аңа андый чир — физик эшкә карата нәфрәт һәм йөз чөереп карау. Шуның белән ул, күрәсең, яшәүдәге иң зур бәхетләрнең берсеннән мәхрүм булган. "Мәхрүм — мәрхүм була", — ди торган иде минем бабай.
Ул китапка чумган. Әмма Мансур абый сүзләренә караганда, "коры китап кына уку — сукыр бер тиенгә дә тормый..." Печән чабуның асылын укып түгел, эшләп беләләр. Йорт салуның да шулай... Утын яруның да... 
Балыкларны юып салгач, Одик, мотоциклына атланып, авылга Әдиләне алырга элдертте. Узган көнне ул да берәр сәгатькә безнең белән утырырга ризалык биргән булган. Одикның әйтүенә караганда, Әдилә балык ярата икән.
Күрәбез болай булгач Әдиләне — исеменнән дә чәчәк исе килә торган кызны! Тәненнән — арыш-бодай, люцерна-клевер исе килә торган рәисне, колхоз башлыгын!
Одикның уена башта Гафил генә каршы төште:
— Таптың сүсь. Ирләр зәмәгатен хатын-кыс белән пысратырга ди менә! Ул кыська аяклар сулкадәр хәйләкәр: егетләре алдында матур күренер өсен үксә-платформа кияләр.
— Теләге бар икән, төшсен, — диде Хак, бәрәңге әрчегән җиреннән кузгалып килеп.
— Һәркем үсенең теләкләренә кирәкле урын табарга тиесь! — диде Гафил.— Менә минем теләк: мин карсы! Хатын-кысьсысь утырыйк.
Шактыйдан бирле бер-берсенә үпкәләшкән ир белән хатын кебек сүзсез утырабыз, шуңа мин аның белән сөйләшү өчен:
— Иә, иптәш сөйләсоф, фикерегез ачыклана башлады, дәвам итегез, — дидем.
— Асылырсың сезнең янда, асылмас борын ябарлар! — диде Гафил һәм кинәт кенә сүзеннән туктап, стенадагы кадакка бәрелеп шартлаган уенчык шар кебек шиңеп калды. Ниндидер гаебе булган кеше кебек...
— Ачылуы ябылуга охшый! — диде Хак көлемсерәп.
Гафил ни өчендер ярсып китте:
— Минем бабай — Фаясь мулла, заманында өсь ат тоткан, тегермәне булган, әмма хезмәтсе тотмаган. Дөбер-сатыр эсьләгән, мәхәлләсен дә алып барган. Сабантуйларында батыр калган. Ә мин кем? Адәм имгәгемени? Мин кемнән ким, ә?! Минем дә горурлыгым бар. Ул горурлык өсьнекеннән дә көсьле! Минем кемсек (кемчек) түгел, ә кемдер буласьсым килә...
— Чү-чү! — диде Хак. — Әллә кемгә охшый башладың әле син.
— Мин кемгәдер охсыйм икән — минем кебек кеселәр бар дигән сүсь, әгәр мин кемгәдер осыйм икән — димәк ки, бесьнең кебекләр дөньяда күп!
Хак ухага бер кашык тоз салды һәм калагын сумкага салып сөйләп китте:
— Теләк дигәннән... Кешеләрдәге һәрнәрсә теләк туганга барлыкка килә... хәтта кешеләр үзләре дә... әмма теләк туу — сүз, ә барлыкка килү — эш... 
Хак, ниндидер тирән сагыш кичергән кеше кебек моңланып, сүзсез калды. Аннан соң тагы дәвам итте:
— Теләк дигәннән... Эх, егетләр, ифрат зур бер теләгем бар минем...
Нәрсә әйтер диеп, без аңа карап каттык. Гафил (каян килгән гадәттер) иренеп кенә үлән сабагы чәйни иде. Әллә витамин җитми инде аңа? Менә аның селәгәе-төкереге белән нечкә иренле авыз кырыена яшел масса җыела башлады, шуннан соң ул лыч итеп җиргә төкерде.
— Зур теләгем бар минем, егетләр. Өч кыз миндә, ә малай юк. Малай тусын иде, малай. Аның белән менә сезнең белән утырган кебек Вятка буенда балык каптырыр идек, сөйләшеп йөрер идек. Кызларымны барысын да яратам мин... Тик шулай да ир кешегә малай кирәк!
— Мәсьәлә Мәйсәрә апада тора, — диде Гафил, нигәдер оятсыз көлеп. — Ул рисьа булса?..
— Үземдә мәсьәлә, үземдә... — диде Хак акрын гына.
Мотоцикл тавышына борылып карасак, ифрат зур тизлектә килгән Одик күренде.
— Бер-бер хәл булганмы әллә? — диде Хак, кинәт борчылып.
— Әдилә дә күренми... — дидем мин.
Одик моторын сүндереп тә тормастан, әллә ничек сәер генә итеп, "Иж-спорт" мотоциклы өстеннән сикереп төште дә (әллә егылды шунда), йөгереп килеп, чирәмдә үлән сабагы чәйнәп яткан Гафилне көчек баласы урынына күтәреп алды:
— Бәреп үтерәм, кабахәт!
— Үтер! — диде тегесе, аптырамый гына һәм аның күзләренә битараф карап.
Одик үләксә күргән кебек җирәнү һәм тирән нәфрәт белән аңа карады, кинәт кенә җыерчыклар барлыкка килгән маңгаена төшкән юеш чәчләрен сулышы белән өф итеп өреп янга җибәрде, аннан соң ачы алма капкан кеше кебек йөзен чытты, корбанын, буялырга чиркангандай, кинәт кенә этеп җибәрде. Гафил һаман да битараф һәм салкын йөз белән бер адым артка чигенде һәм, чирәмдә калкып торган таттгка. абынып, җиргә егылды.
Торып, өстен-башын каккалагач, берни булмаган кыяфәт белән шым гына минем янга килеп утырды.
— У-у-у! — дип улап җибәрде Одик өзгәләнеп, гүя аның тәненә генә түгел, җанына учлап-учлап тоз салалар иде. Ул беравык яшькә томаланган рәнҗүле күзләре белән безгә карап торды һәм, бу халәтенә оялган төсле, кинәт кенә читкә борылды. Аның үгез каны төсендәге курткасы аркылы беленеп торган рельефлы иңбашлары, амбардагы ашлык суыргыч кебек, калтырый башладылар. Менә ул безгә таба борылды һәм безнең эчебезне, тышыбызны берьюлы күрергә теләгәндәй, яшь тулган зәңгәр күзләрен зур итеп ачып (хәтта күз агының зәңгәрсу тамырлары да күренде), Гафилгә өзелгән ботак ялгана дигән өмет белән эндәште:
— Дөресме?
— Дөрес... — диде тегесе, тагы да битарафрак итеп. Одик җиргә ауды һәм башы белән кадалып тора башлады.— Дөресме? — дип кабатлап сорады ул.— Бәлки... Беләсеңме, минем өчен бу — үлем белән бер...
— Дөрес... — дип, өметне кисте әлеге битараф тавыш.
Одик тавыш-тынсыз гына коймакка охшаган чуерташка башын тык-тык итеп бәрә-бәрә елады.
— Тык-тык! — Гүя тамчы тама...
— Тык-тык-тык! — Гүя яңгыр ява...
Хак сүзсез иде. Мин дә эндәшмәдем. Күңелнең кайсыдыр сизгер һәм тиз эләктереп ала торган өлгер кылы сүзнең Әдилә турында барганын белә иде...
Одик йокыдан уянган лунатик кебек авыр гына урыныннан торды һәм ышанычсыз адымнар белән агачлар арасына кереп югалды.
Хак әйберләрне җыештырды, бездә уха кайгысы юк иде инде, чиләкне шулпасы-ние белән кире Вяткага түктек. Ашагыз, балыклар, үзегезнең чиләктә кайнаган туганнарыгыз, иптәш-дусларыгызның башын, йөрәген... җанын, бәгырен ашагыз... Кешеләр дә кайчак шулай бер-берсен ашыйлар. Чиләктә пешереп түгел, сату, алдау казанында пешереп, берберсенең җаннарын ашыйлар.
Одикка нәрсә әйтергә? Юатыргамы? Юк, юк, ул аңа мохтаҗ түгел. Кирәкмәс вакытта юату — кайгыны тирәнәйтү генә ул.
Хак Одик артыннан агачлар арасына кереп китте, миңа Гафилне алып китәргә ымлады.
Кайтырга чыккач, түзмәдем, сорап куйдым:
— Нәрсә булды сезнең арада?
— Әдилә...
— Әдилә икәнен үзем дә аңлыйм!
— Кыз түгел ул...
— Ә!..
— Бесь аның белән Одик күрмәгәндә ирле - хатынлы уйнадык.
— Ну! Ышанып бетмим... 
Чыннан да мин аңа ышанмадым. Күңел: "Ышанма!" — диде.
— Мин вәгасьсе түгел... Ысанмасаң, кәсләмим. Одикка кадәр ул минем кысьым иде. Мин институтта укыган сакта...
— Ни намусың белән! Мин бит Одик белән сине дуслар дип йөри идем.
— Дуслар? Бесь икебесь тә бер класста укыдык, икебеськә дә егерме тугысар ясь. Менә бесьнең дусьлык! Ә мәхәббәттә дусьлык катнашмый...
Шул вакыт ул иелеп җирдән таш алды һәм өненнән чыгып, безне карап торган йомранга атып җибәрде. Йомран шундук, суга чумган күк, юкка чыкты. Моннан кызык тапкан Гафил шаркылдап көлде, аннан соң, кулындагы таштан калган тузанны сөртеп, сүзен дәвам итте:
— Беләсеңме, сеф! Бүген генә сөйләсьтек. Дөньяда теләк дигән бөек көсь бар. Теләк туды — үсеңне тотам димә, чөнки ул турыда уйлый басьлыйсың, ә уйга кергән нәрсә пысьрак түгел.
Минем күптәннән аның кеше кайгысына, күз яшенә булган битарафлыгы, дус дип йөргән (дуслыкны белмәсә дә) кешесен сатып та, юктан, таштан куркып качкан йомранны күреп, шаркылдап көлүе йөрәгемә ачу давылы кузгаткан иде.
— Шушы сүзләрең өчен генә дә мин синең авызыңа сугып, утыз ике тешеңне кояр идем! — диде мин, ачуымнан шартларга җитеп. Гафил кинәт туктап калды һәм битараф кына:
— Сук соң, сук! — диде.
— Жәллим ...
— Минеме?
— Юк ...
— Ә кемне?!
— Өстеңдәге костюмыңны... үзең әйттең бит: 170 сум тора, дип. Пычратырмын... Ә синең бәяң — 170 тиенгә дә тормый...
— һәркемнең үсь бәясе!
Мин кинәт кенә борылып, икенче сукмакка кереп киттем, Гафил инеш ярындагы язгы ташу вакытында чүпләр эленеп калган куе талларга күмелеп калды.
Күз алдыма Вятка ярындагы коймакка охшаган уч төбе зурлыгындагы чуерташка маңгаен бәреп елаган Одик килде.
— Тык-тык... — Гүя тамчы тама.
— Тык-тык-тык... — Гүя яңгыр ява. 
— Тык-тык-тык-тык... — Одикның мәхәббәттә алданган, хыянәт угы кадалган ат башы кадәр яралы йөрәгеннән кан тама...
Әй, бу кеше дигәннең җаны! Шушындый пошмас, бер караганда, күп нәрсәгә битараф егеттә һәр сүзнең әйтелешен тоемлый, һәрбер эшнең иң кечкенә төсмерләрен күрә һәм кешедәге аз гына үзгәрешне дә сизеп ала торган шундый нечкә күңел булсын әле!
Менә бүген Вятка ярында ул күңелнең бер кылы тартылды да өзелде. Мәхәббәт кылы...
Шул сөйләшүдән соң Гафил белән бангка. очрашмабыз дигән идем, әмма алай булып чыкмады.
Ул үзе килде. Кесәсенә бер коньяк тыккан. Мин ал арны Вятка буенда коньяк белән сыйлаган идем. Күзләре әйтеп тора: "Без дә мондый нәрсәләр белән таныш, янәсе..."
Минем тозлы-борычлы җимерек чыраемны күреп, сүзне үзе башлады:
— Усак янында сүсьне басьладык кына, дәвам итәргә мөмкинме? Юлдагысын да сөйләшеп бетермәдек сикелле...
— Юньсез сүзне дәвам иткәнче, башламавың хәерлерәк!
— Дөресьлек хакына! Басьлаган сүсьдән касу — зиңелү дигән сүсь...
Зөһрә карчык кызы Газзә ханымнарга киткән иде. Өйдә берүзем генә. Ризалаштым:
— Иә, нәрсә әйтербез?
— Әдә асыктан-асык!
— Мин ачык сөйләшәм...
— Соң, сулай булгась, хоть утырырга урындык бир!
— Рәхим итәсең! Әмма онытмыйк — бу минем өй түгел...
— Зөһрә карчык өе. Стаканнар алып кил әле!
Әбинең шкафында өч-дүрт рюмка да бар иде, ал арның икесе өстәлгә килеп кунаклады. Гафил ал арга келтерәтеп коньяк койды. Мин Одик биргән кипкән балыкны турадым. Шул вакыт Гафил кесәсеннән ике пачка шоколад һәм "Петушок" конфеты чыгарды, аннан соң миңа үтергеч итеп карап куйды да моңсу гына итеп мыскыллы елмайды. Коньякны нәрсә белән эчәргә икәнен белмисең, эх, шәһәр аламасы, ди иде бу елмаю. Аптыраш, мин аннан көләсе урынга, ул миннән көлә.
Коньяк белән кипкән иреннәрне юешләткәч һәм шуның белән телне ачыктан-ачык сайратырлык иткәч, сүзне янә мин башладым: 
— Йә, нидә калдык?
— Теләк турында...
Шул вакыт Зөһрә әбинең базда калган соры мәчесе "мияу!" дип, кызганыч рәвештә кычкырып куйды. Барып баз капкачын ачкан идем, чыкмый, ә үзе һаман "мияу! мияу!" ди. Гүя: "Сөйләшегез, сөйләшегез әйдә, мин уяу, мин уяу!" — ди...
Гафил киерелебрәк утырды, әллә урындык аяклары, әллә аның сөякләре бер-берсенә бәрелеп шыгыр-шыгыр килде. Ул, нәрсә әйтергә соң дигәндәй, бераз вакыт күзен йомып торды, ач яңакларындагы сеңерләр уйнаклап алды, ирене кәгазь калынлыгы гына калып кысылды, шома биек маңгаена хыянәтчел тир бөртекләре бәреп чыкты. Мин шул вакытта аның йөзенә ныклабрак күз төшердем: моңарчы күрми йөргәнмен икән — матур иде, каһәр, бу егет, ирләрчә тупас кыяфәтле, көче йөзенә чыккан аю кебек салмак һәм җегәрле Одик белән чагыштырганда, хатын-кызларча матур иде. Хәтта кызларча матур, сабыйларча матур. Кыяфәтендә инфантиль чалымнар да бар. Табигать аны нәзберек, нәзакәт иясе итеп яраткан, ләкин җанына сагыш-моң катыш оятсызларча үзүзеңне ярату, башкаларны түбәнсетеп карау рухы өргән...
— Менә сесь, — дип сөйләп китте ул, — минем Әдилә белән ирле-хатынлы... мөн... мөнәсәбәтне Одикка карата хыянәт дип саныйсысь...
— Әйе! — дидем мин.
— Әмма теләк дигән бөек көсь бар! Миңа егерме тугысь, Әдиләгә егерме дүрт. Бесь... фисик яктан бер-беребесьне теләдек... Одик моны аңламый, аңа рухи сөесү кирәк...
— Нигә сез нәкъ Әдиләгә күз аттыгыз?
— Ә нигә сесь каз боты урынына сөяк кенә кимермисесь? Коньяк урынына сасы самогон гына эсмисесь?
— Аңламадым? — Мин, әлбәттә, боргаландым гына. Аңлатты бу! — Сез — русчалап әйткәндә — сволочь, татарча — хәсис! — дидем мин, аның йөзенә бәреп.
— Сүсьләрегесьне үзегеськә кайтарам: минемчә, алар сесьгә дә ябысырга мөмкин. Аннан соң онытмагысь: мин — сесьтә кунак!
Мин аның йөзенә текәлеп уйга баттым...
Соң, бу адәм баласына бернинди сүз дә тәэсир итми микәнни соң? Нинди авыр сүз ишеткәч тә кымшанмады. Ә син, абзый, кызасың. Көчсезлегеңне күрсәтәсең. Сүзләрең үзеңә ябышырга мөмкин дип шәп сылады бит бу үзеңә. Йа Ходаем! Каян килгән аңа мондый ихтыяр көче. Югыйсә тәрбиясе дә ташка үлчим кебегрәк... Ә үзен ничек тота? Принцмыни! Ә коньяк, шоколад һәм "Петушок"? Ә ни өчен сөйләшеп утырам соң әле мин аның белән? Ни өчен?! Дөреслек хакына! Ә... Ярый, алайса!
— Беләсезме нәрсә? — дидем мин аңа, шактый сабыр гына һәм җитди тон белән. — Сез бервакытта да үз хыялыгызга ирешмәячәксез...
— Ә нинди хыял ул?
— Әдилә !
— Әдилә?! — дип куркынып сорады ул.
— Әйе, Әдилә. Ант итеп әйтәм, Әдилә бервакытта да сезнеке булмаячак!
— Нисек булмаясак?
Мин кинәт кенә торып бастым һәм, аның йөзенә үк якын килеп, күзләренә текәлдем:
— Ни өчен Одикка алдап мыгырдандың? Әдилә аңа хыянәт итмәде ич! — дидем мин, пышылдап кына, әмма зур пафос белән һәм сүзләремә яшерен сер мәгънәсе салып.
— Каян беләсең?! — диде ул да, астан без белән чәнечкәндәй сикереп торды, кара күзләренә тагы курку йөгерде.
— Күпме яшерергә теләсәң дә, күзләрең әйтеп тора, егетем!
Миңа ифрат рәхәт булып китте. Гүя бүлмәгә саф һава тулды, сулыш иркенәеп, гәүдә җиңеләеп китте.
"Шалишь, брат! — дидем мин эчемнән генә. — Яхшылык барыбер җиңәргә тиеш, чөнки ул — кешенең яшәве!"
Гафилгә сөйләргә ирек бирмичә, сүзне дәвам иттем:
— Менә бүген син минем янга ник кердең? Кичәге Әдилә белән без ирле-хатынлы... дигән сүзләреңә мине тагы да ныграк ышандыру өчен бит. Син минем кичә ышанмавымны күрдең. Ә мин ышансам, Одик һәм Хак та ышана, имеш... Шулай берәм-берәм безне алдарга теләдең, ә?
— Каптым! — диде ул, бөтеркә чәчләрен йомарлап тотып.
— Уйный алмадың ролеңне, хәсрәт артист!
— Сөенәсең?
Аның ни сабыр ак йөзенә тимгел-тимгел кызыл иңә башлады. "Оялуданмы, әллә бик ачуы килүдәнме?" — дип уйлап алдым.
— Яхшылык җиңүенә сөенергә кирәк, әлбәттә! Әмма мин сине аңладым: балыкка йөрүләрең, фәлсәфә сатып маташуларың — барысы да кыланулар гына булган, шулаймы?
— Әдилә кирәк иде миңа, Әдилә... — диде ул, ишетелеришетелмәс кенә. — Яратам мин аны, мин унынсыда, ул зиденседә укыган вакыттан бирле яратам...
— Ә ул?
— Ә ул юк... Ул Одикны... Сул зыкны ярата! 
— Нишләрсең... Яратуны көчләп алып булмый!
— Одик беркатлы егет... бу сүстә ышанасак һәм... Әдиләне тасьлаясак... Ул барыбер минеке буласьак...
— Сүзнең ахырын уйлап сөйләргә кирәк, энекәш! — дидем мин аңа, акыл өйрәтүче тоны белән.
— Сүсь? Нәрсә ул сүсь?
Кинәт ул кыргыйларча шаркылдап көлеп җибәрде:
— Ха-ха-ха! Ха-ха-ха-ха! Сүсь, имес...
Менә ул ярсып китте, кашлары җыерылды, авызы чалшайды, күзенә зәһәр очкыннар йөгерде:
— Сүсь... Сүсьләр... Теләсә кайда сүсьләр! Ә эсь кая? Сүсь белән эсь аермасы тау кадәр. Кая алар арасында Хак әйткән тәңгәллек?! Ә? Кая гына карама, бертөрле сөйлиләр, икенсе төрле эсьлиләр. Үсенең мәнфәгате өсен һәркем алдарга тырыса. Мин кем? Аңардан киммени, ә? Үсем теләгән, яраткан кысьымны...
Шул вакыт ишек ачылып китте, бүлмәгә эре бөдрә кара чәчле, озынча зифа буйлы чибәр кыз керде дә Гафил янына тиз-тиз генә атлап килде һәм:
— Кабахәт! Ни йөзең белән минем чиста исемемә пычрак атарга батырчылык иттең? — дип, чалт итеп яңагына сугып җибәрде. Әдилә (әйе, бу Әдилә иде) кергәндәге кебек кызукызу атлап чыгып та китте.
Өстәл өстендәге "Петушок" конфетлары идәнгә чәчелде, Гафилнең уң яңагында малларга суккан тамга кебек биш бармак эзе янып калды.
— Әдилә! — дип өзгәләнеп кычкырып җибәрде ул. Җавапка кузгалып китеп барган "уазик"ның "оныт-ты-рр!" дигән тавышы гына ишетелде.
Гафил бөкрәя төште, озын буе ничектер кечерәеп калган күк булды. Кай ягы беләндер бозлы су белән коендырылган шәбәргән-койрыксыз әтәчкә охшый иде ул... Идәндә ялтыравыклы кәгазьгә төрелгән "Петушок" конфетлары чәчрәп ватылган мәхәббәт кисәкләре кебек ята иде...
— Әдилә! — дип кычкырды ул тагы. — Их, заным, белмисең сьсине ничек яратканымны!..
— Менәтерә, нигә шулкадәр кычкырасың, тәрәзә пыяласын ертасың бит! — диде ишектән килеп кергән ачулы йөзле Зөһрә карчык.
— Тәрәсьсә пыяласьы, әби, ертылмый, ватыла гына... Ә монда минем йөрәк пәрдәсен ерттылар...
Шул сүзләрдән соң Гафил капылт кына торып чыгып китте.
Тәрәзәгә күз төшкән иде: төн пәрдәсе дөньяны томалап килә икән... 
— Тегендә баргач та караңгыдан туярбыз әле! — дип, Зөһрә карчык кабаланып ут кабызды. Өй эченә кинәт кенә якты нурлар коелды.
Ә шулай да Гафил жәл иде... Нигә шулай? Кайсы ягы белән күңелгә үкенеч һәм сызлану булып керә ул?! һич җавап бирә алмыйм. Чөнки... Бу турыда белмим. Белмим шул... Белмим...
Арып кайтылган иде. Колхоз печәнен җыюны тәмамладык. Ул — халык! Кырмыска урынына кайнады, бал корты урынына йөреп торды. Кая барсаң да шау-гөр, көлү, шат йөз, ерык авыз. Моның ике сәбәбе бар: бердән, бүген колхоз болынындагы эшне бетерәләр. Эш бетүгә, күп итеп ит пешереләчәк, аланда сабан туендагы кебек матур бер күмәк утыру булачак. Икенчедән, иртәгәдән башлап һәр йорт өч көн буе үз әрчүләреннән мал-туарга кышлык печән әзерләячәк. Бу якта моны август җыены дип шаяртып әйтәләр. Шуңа күбесенең күңеле көр, йөзе — кояттг.
Хак, Одик һәм мин көне буе алты кибән куйдык. Талчыктырды. Икенче партия кибәнчеләр — бишне, өченче партия дүртне генә куя алды.
Зөһрә карчыкның кызгылт-кара плюш җәелгән йомнгак диванында китап укып утырам. Хемингуэйны... Минем идолны... Кумирны... Кичә генә Мәһдиевне кабат укып чыккан идем... "Без — кырык беренче ел балалары"н. Мәһдиев тә — ихтирам казанган каләм иясе, булганны бер итеп язучы.
Шулчак Мансур абый килеп керде. Әйбәт үк эчеп алган (колхоз сыена шактый өстәгән): озынча борыны тимгел-тимгел, күз кабаклары күгәрчен күкәе кадәр булып шешенгән, өске иренен шешә бөкесе ачканда ялгыш кискән булса кирәк: бармак бите кадәр җирдә кан оепгып каткан. Ул тыңлаусыз сирәк чәчләрен артка сыпырды. Аннан соң пычак кайрарлык булып ялтырап-шомарып беткән кепкасын салып, йодрык кадәр сөякләре тырпаеп торган тез башына элде һәм куеныннан бер "пыяла самавыр" алып өстәлгә куйды. Зөһрә карчык лапаста кәҗәсен сава иде, сөт — көткән кешегә ширбәт! Хм! Нишләргә? Маташыргамы, юкмы? Кырт киссәң — үпкәләячәк... Йотам дисәм — ул нәрсәне авызга капмыйча, бер атна-унбиш көн ураза тотып, баш миендә чәчелеп яткан уй-фикерләрне бер җепкә җыеп кәгазьгә төшерәм дигән план бар иде бит!..
Мансур абый кайчандыр зәп-зәңгәр, хәзер өстендәге күлмәге кебек таушала башлаган, төсе уңган күзләрен миңа төбәде дә:
— Яшьтәш, сез Одик белән дуслармы? — дип сорады.
— Дуслар!
Мин җәһәт кенә урынымнан сикереп тордым, олы кеше белән ятып сөйләшү — күперенке мәнсезлекләренең берсе!
— Хай! Соң дуслар булгач, анаңны (фәлән-фәсмәтән!), нигә өйләндермисең аны?!
Ул кыска гына җөмләсенә ике этажлы тозлы-борычлы сүз өстәп, соравының никадәр җитди икәнен аңлатырга теләде бугай.
— Мансур абый...
— Туганнан бирле Мансур мин, яшьтәш! Кая синең дуслыгың, аны өйләндерә дә алмагач?
Менә ул кинәт башын иде, әмма мин күреп калдым: күзләреннән атылып чыккан хыянәтчел ике яшь бөртеге төк баскан бите буйлап тиз генә аска тәгәрәделәр дә берсе кепка өстенә, берсе бозау башы зурлыгындагы кытыршы кызгылт йодрыгына төште. Бер сүз эндәшмәдем.
— Утыз тула бит инде аңа... Миңа бер елдан пенсиягә... Хай! Нүжәли мин аның өйләнгәнен дә күрми үләрмен инде... Әй, Одик, Одик! Бала, бала... Хай... Улым!
Ул шактый гына вакыт борынын тарта-тарта әнисенә үпкәләгән сабый бала кебек тавышсыз гына елады.
Белоруссия урманнарын айкап йөргән әзмәвер Мансур абый! Командирларының иң яраткан партизаны булган, отрядны ничә мәртәбәләр үлемнән коткарган элемтәче Мансур абый! Сугыш башында, артиллерист чагында, берүзе өч кешелек снаряд ташучы Мансур абый... Кем уйлаган сине, сугыш бетеп дистәләрчә еллар узгач, менә шулай елап утырыр дип? Ни өчен диң әле? Улы, бердәнбер улы, утызга җитә язган улы өйләнмәгән өчен... Эх, шулаен шулай да! Дөнья үзенекен итә... Теге чактагы Мансур юк инде хәзер... Яшьлек еллары узып китте аның... Бәлки, шуңа елый ул. Егерме яшендә туп кебек тупырдап торган кызы рак белән үлеп китте. Шуңа елый ул. Одикның яраткан кызы, күрше колхоз рәисе, чибәр һәм таза, шуның өстенә зифа гәүдәле Әдилә турында әллә нинди килбәтсез сүзләр йөри... Имеш тә мимеш... Шуңа елый ул. Аның яшьтәшләре оныкларын мәктәпкә укырга озатып калалар. Капка төбендә... Ә аның оныгы юк. Шулай булгач, Маракшиннарны дәвам итүче сары чәчле түгәрәк малай җитми әле бу дөньяда! Шуңа елый ул... Дөнья дөнья инде ул! һәрнәрсәне үз вакытында сорый... Нәсел агачы корымасын, нәсел агачы! 
— Йә, нигә дәшмисең? — диде ул, башын күтәреп тупас кына.
Аннан соң өстәлдәге чәкиле-сырлы стаканны тутырып аракы салды һәм, бер тын белән эчеп бетергәч, кепкасын авызына каплап торды. Авыр гына урыныннан кузгалды һәм саубуллашмый-нитми чыгып китте.
Нәрсәдер әйтим дип ачкан авызым, кош оясы кебек, ачык калды.
Нәрсә әйтим мин аңа? Туктатып аңлатыргамы? Юк, әлбәттә. Бүген аның хәле шундый — бу сөйләшүне онытачак ул. Күңеле чишелеп китте аның бүген, күңел күлмәгенең сәдәпләре өзелгәндер, күрәсең...
Ул хәзер өенә дә кермәячәк, Одикның сөйләве буенча, инеш буендагы кычытканнар арасында утырган ярым җимерек кара мунчаның ләүкәсенә менеп йоклаячак. Одик бу мунчаны быелдан калдырмыйм, утынга сүтәм, ди. Югыйсә ияләнде бит, аз гына салдымы, мунча пәрие кебек ләүкәгә ятып йоклый, ди.
Аңламый аны улы! Белоруссия урманында шушындый мунчалар — партизаннарның гүзәл сарайлары иде. Җылы, иркен! Унар кеше бергә йоклаган чаклары булды. Шул арны сагынып йоклыймы ул?
Юк, юк инде! Аны шайтан сагынсын! Исерек килеш хатынына, улына һәм салып йөрүне яратмый торган кызына — Илсөягә күренәсе килми Мансур абзагызның. Шуңа күрә мунча ташы мендәр күк йомшак, ләүкә — сиртмәле карават күк! Ә иртә белән...
Сәгать дүртләрдә кайтып, бер бөтен ипи белән ярты казан ашны чөмерәчәк. Аннан соңмы? Аннан соң, баш авыртасы искә төшә. Верандада йоклап ятучы Одик янына аяк очларына гына басып чыгачак һәм... (йа Ходай, гөнаһлы бәндәләреңне ярлыка!) аның "парадный" костюмының түш кесәсеннән бер шешәлек акча эзләячәк. (Өч өй аркылы торучы күрше карчыгы сәгать унбергә кадәр, берәр эшеңә булышырмын дип вәгъдә бирсәң яисә акча төртсәң, теләсә кайсы вакытта бер ак табып бирә, әллә кайдан эзләми ул аны — идән асты запасы бар! Җае барның — мае бар! Төшемле генә кәсеп. Шуның өстенә һәр шешә саен бер-ике тәңкәгә алдаса да, шешенке йөзле калтырау куллы ирләр халкы аны "во карчык!" дип мактап торалар. Үз кеше, янәсе! Безнең хәлгә керә белә...) Акча эзләячәк дигәч тә, Мансур абзагызга акчаны эзләп торасы түгел, әнә шул түш кесәгә ике бармакны гына төшерәсе. Анда һәрвакыт ким дигәндә ун-унбиш тәңкә булыр. Шундый касса ул Одикның түш кесәсе акчасыз тормый. Әмма монда бер яман нәрсә бар — әнә шул кыйммәтле костюмның акчалы түш кесәсенә Мансур абзагызның берсе-берсе урындык аягыннан юан бармаклары сыймый шул... Менә бәла! Берсен генә төшерер идең, аңа шома акча ябышып менә алмый, шул бал сылап төшерсәң генә инде. Алай итсәң, костюмны пычратуың бар. Менә шулай интеккән чагында, Одикның, сыңар күзен генә ачып: "Әти, костюмны пычратасың ич, бар әле, кулыңны юып кил!" — дигәне ишетелә. Идән ярыгына сыйса, Мансур абзагыз бик төшеп китәр иде, юк шул, табигать аңа гәүдәне жәлләп бирмәгән, идән ярыгына түгел, тар-тәбәнәк ишеккә дә сыймый әле ул. Нәрсә дисен? "Ә, улым, син мондамыни?" — дигән сорау җөмләне сүз булсын өчен генә бирә дә, андый вакытта башын аска иеп, таю ягын карый ул.
Ул вакытта Газзә ханым уянып, ит өчен димәктән генә түгел, соңгы елларда ияләнгән гадәт буенча "утыз тавык, илле чеби һәм егерме каз, кырык үрдәк арасында" кайнаша башлар. Иренең таптап ташлагандай чыраена, калтыранып торган кулына һәм эттәй турылыклы мәэюс күзләренә карап, аны жәлләгәнен белдереп уфылдап куяр һәм, кызганып, үз запасыннан йөз илле грамм аракы салып бирер. Тегесе шуны күрүгә, чөгендер йөзен кояш итәр, кичәге хәлләрне сөйли башлар һәм, утыз биш ел бергә торган гомер иптәшенә беренче мәртәбәдәге кебек бүгеннән соң эчүен ташлаячагын, лутчы умарта карау яисә куян үрчетү белән шөгыльләнәчәген әйтер. Аннан соң аклы-кызыллы сыерга башак бирергә сарайга кереп китәр.
Бу сыерга Мансур абзагызның телевизор да каратканы бар. Ал арның бер иске телевизорлары верандада иде. Одик кайвакыт төнге тапшыруларны карап ята. Әлеге аклы-кызыллы сыерны алган еллары иде. Бозавы гәүдәле булса да, сөткә чамалы иде ул үзе беренче елны. Ә Мансур абзагыз, сөтне савып бетерүгә, чиләге белән күтәреп эчәргә ярата. Газзә ханым көлеп әйтмешли: "Сөт еланы!" Бер салган баш белән верандада телевизор карап ятканда, көтү кайткан чак була. Телевизорда да сыерлар мөгри. Үзләре нәселле, сөтләре потлап, имчәкләре каз чуманы кадәр. Ә бу аклы-кызыллы сыер кәҗә сөте биреп җәфалый. Мансур абзагызга пүхмиллек сөте юк! Әле Газзә ханым, Илсөя дә сөтләп чәй эчәргә яраталар бит. Шуннан бу телевизорны тәрәзәгә борып куя да сыерны мөгезеннән тотып, нәселле сыерлар белән очрашуга алып килә. "Менә кара, — ди, — кәҗә токымы, әнә алар көнгә унбиш-егерме литр сөт бирәләр! Ә син? Кәҗә токымы! Ике-өч литр, хай... Син дә начар тормыш итмисең бит. Ашавын да артыңнан гына тыкмыйбыз, хай? Оялмыйсыңмы әзрәк, ә?" 
Әлбәттә, бу агитация-пропагандадан соң аклы-кызыллы сыер оялган. Бер елдан соң сөтне ике мәртәбә артык бирә башлаган, алдагы елны тагы икеләтә арттырган... Бу хәл Мансур абыйларның ишек бусагасыннан ерак таралмады, гомумән, алар семьясында күп сөйләшү дигән нәрсә юк иде. Марак карт элек-электән әйтеп калдырган: "Өеңнән чыкканда, сүзеңне бусагага салып калдыр!"
Олы кеше бит! Озатыйм дип чыксам, Мансур абыйдан җилләр искән, әллә палас-самолетка утыртып алып киткәннәр инде үзен.
Шул вакыт ниндидер тавыш ишетелде. Зөһрә карчыкның күрше малае әнисенә кычкыра икән:
— Ани! Ани, дим! Адыйк абый өйләнгән. Прсидател Адила апага!
Шулай итеп, Одик та өйләнде. Күп сөйләшеп йөрмәде. Мыштым гына өйләнде дә куйды. Яратканына...
Әгәр кыз кеше булсам, мин дә, һичшиксез, аңа кияүгә чыгар идем. Алай дисәң, мин кыз булып тусам, аны болай якыннан белмәс идем, чөнки Вятка буенда минем урынга икенче кеше Одик белән балык тотып йөрер иде.
һәркемнең гомере — тормыш юлында бер сукмак... Бу сукмак олы юлдан барса да, очрашу кебек үк, очрашмый калулар да мөмкин хәл... Рәхимле дөнья мине Одик белән очраштырган икән, рәхмәт аңа! Тормыш яхшы кешеләрдән тора, дигән уемны раслаучы бер җанлы дәлил — чын кеше белән очраштырды бит ул мине. Одикның минем өчен кадере менә нәрсәдә. Мондый кешеләр югалырга, кимергә тиеш түгел, киресенчә, артырга, барлыкка килергә тиеш. Дөньяда яхшылык шулар җилкәсендә...
Бүген Одик өйләнде, шулай булгач, киләчәктә (бәлки, берике елдан, бәлки, тугыз ай үтүгә үк!) дөньяда тагы бер кеше артачак. Яхшы кеше баласы! "Алма агачыннан ерак төшми" ди халык...
Мин китәргә җыенып йөри идем инде — Одикның соравы буенча кичектерергә туры килде, чөнки туйны озакка сузмаска булдылар. Яшь ир белән яшь хатын минем анда катнашуымны теләделәр. Гафил туйга килмәде. Килсә дә утыра алмас иде. Одик белән Әдиләнең ак бәхетенә кара челтәр кирәкми! Кара челтәрләрне аннан бангка. да язмыш яшертен тегүчән ул!
Мин бүген аларга кергәндә, Газзә ханым үзе генә иде. 
— Исәнмесез, Газзә ханым! Хәерле кич!
— Исәнмесез! Түрдән узыгыз!
Ул иске открыткалар карап утыра икән.
— Укучыларыгызныкымы ?
— Әйе... Элек: "Укытучының эше — көндезе һәм киче!" — ди торган идек. Менә пенсиягә чыккач та шул "көндезе һәм киче" эшкә күңел тартып тора.
— Эш эшләгәндә авыр, беткәч — җиңел, диләр.
— Бик дөрес әйтем! Менә тагы берничә ел укытыр идем әле... Әмма классны Илсөягә бирдем... Яшьләр өйрәнсен, алар барыбер безне алыштырачак бит, шулай булгач, ник сузып торырга? һәрнәрсә вакытында алыштыруны ярата...
Газзә ханымга минем күптән бирергә теләп тә, мәйсезлек санап, үз эчемдә йөрткән бер соравым бар иде, чөнки ул минем күңелдә оешып килгән әйбер өчен ифрат та әһәмиятле иде. Шуңа бүген битемә әрсезлек битлеге кидем дә гади генә итеп сорап куйдым:
— Газзә ханым, әгәр сер булмаса әйтегез әле: сез Мансур абыйга ничек кияүгә чыктыгыз?
Ул беркавым сүзсез торды, аннан соң миңа үткен күзләрен текәп, үзе сорау бирде:
— Бу турыда сезгә Мансур сөйләгән идеме?
— Әйе... Беренче тапкыр тимер юл станциясендә очрашкан чагында...
— Ярый алайса... Минем ул нәрсәләрне кузгатасы килми иде. Шулай да сөйләп китим...
Ул тагы тынып калды, шул вакытны хәтерләргә теләгәндәй, маңгаен җыерды һәм аз гына хәсрәтле тавыш белән акрын гына сөйләп китте:
— Мансур безне беренче ирем белән автобуста очратканнан соң, мин аның белән аерылыштым. Күп тә үтмәде, Мансур белән тагы шул ук автобуста очраштык. "Ирең кайда?" — ди бу. Башта: "Миндә ни эшең бар синең?" — дип карлыбозлы сөйләшсәм дә, соңыннан хәлне аңлатып, төшендереп бирдем. Мансур бөтенләй үзгәрде: "Гафу итегез, мин сезнең семьягызны, тормышыгызны боздым", — ди. "Сезнең бер гаебегез юк. Мин ялгыш эшләдем",— дим. Шуннан соң очраштыргалап йөри бу миңа һәм беркөнне әйтте дә салды: "Мин, ди, сезнең тормышыгызны боздым, рөхсәт итегез, ди, мин аны төзәтим! Чыгыгыз миңа кияүгә, кайтыгыз безнең туган авылга. Анда менә дигән мәктәп бар, ди. Сез укытучы булып эшләрсез, ә мин — тракторчы. Әмма, ди бу, теге сволочьны мин барыбер бугазыннан алам. Кырык тугыз кешелек отрядны саткан өчен костыртам мин аны, ди. Башта әйбәтләп үзен тукмыйм, куллар авыртканчы тукмыйм. Аннан соң хөкем кулына тапшырам", — ди.
Газзә ханым тагын беравык тынып калды. Бәс кебек чәчләре өстенә яткан ярым түгәрәк тарагын рәтләп куйды да дәвам итте: — Әмма бик соң тапты ул аны. Бик соң...
— Сез беренче ирегезне... — дидем мин, кыюсыз гына.
— Жәлли идем мин аны, жәлли идем...
— Жәлли идегез? Ә хәзер?!
— Әйе! Сатлык икәнен белгән чакта ачуымнан үтерердәй булган идем. Бер генә төн түгелдер елап мендәр чылатканым. Бер уйласаң, япь-яшь кыз килеш кешегә — иргә ышанып чыгасың бит, ә ул? Иптәшләрен саткан, сине дә сатачак! Әмма!.. — Ул тагы тарагын рәтләп куйды. — Картайган саен күңел йомшара төшә. Миндә аны кызгану хисе туды. Жәлли идем мин аны, жәлли идем... — Ул торып басты: — Әмма жәлләргә калган — кеше түгел инде ул! Әле быел гына бергә үскән дус кызымның армиядән кайткан улы, Вяткага балыкка төшкәч, батып үлде...
"Фәритме әллә?" дип ычкындыра яздым.
— Миндә укыган егет иде. Ипле, акыллы, төп кебек егет. Менә шул Бәдәр дустымның...
Иа Алла! Минем туганнан туган энем Фәрит турында сүз бара икән шул!..
— ...Малае батып үлгәч, мин аны жәлләүдән туктадым. Ул сатлык яшәгәнче менә кем яшәсен иде. Ул сатлык менә нинди егетнең гомеренә кул сузган. Миңа шулай тоела: әгәр ул сатлык үз вакытында сугышта үлгән булса, хәзерге көнне Бәдәрнең малае Фәрит исән булыр иде. Белмим, кайдан килгән миңа бу уй. Әмма миңа шулай тоела. Ул кырык тугыз партизанның гына гомеренә кул сузмаган, бүгенге көндә яшәүчеләрнең дә гомеренә кул сузган. Шулай булгач, андыйларны жәлләү юк!..
Газзә ханымның тавышы калтырап чакса да, үз сүзләренең хаклыгына нык ышанып сөйли иде ул.
Шунысы истә калган: күз төбендә мин аның нәни генә елтыр тамчы яшь бөртекләре күрдем.
Бу яшь бөртекләре үкенеч сулышы булудан битәр, ничә еллар газапланып килеп тә үткәнеңә дөрес хөкем юлы табу шатлыгыннан иде булса кирәк.
Бәлки, башка, нәрсәдер... Кем белә? Кеше күңеле — төпсез упкын бит ул... 
* * *
Өч тиенлек унсигез битле гади дәфтәрләрне яратам. Ал арны язма-сызма белән тутырам...
Шөн авылында да шул ук хәл: менә өченче дәфтәр тулып килә инде. Хак белән Одикка мин аны көндәлек дигән булам, әмма бу көндәлек түгел...
Шулай да көндәлек дип исем тагабыз икән, менә аңа язганнар:
1. Еш кына миңа бу авылда иртә белән яисә кичкырын капка төпләрендә утыручы сиксән яшьтәге, хәтта аннан да картрак әби-бабайлар күренде. Гадәттә, авыл яисә шәһәрнең матурлыгын, күңеллелеген яшьләрнең күп булуы белән билгелиләр. Ә менә сиксән-туксан яшьлек картларның күп булуы — теге яки бу якның таза-нык тормышлы, көр күңелле булуы турында сөйләүче иң беренче билгеләр. Димәк, авылның бүгенгесе генә түгел, үткәне дә матур һәм нык нигезләргә корылган. Шуның дәлиле: Шөн. Кавказга барып йөрисе дә юк!
2. Ил никадәр зур булса, аның белән идарә итүе дә шулкадәр авыр. Моның ачык мисалы: биредәге колхоз. Район җирләренең алтыдан бере аның өлешенә туры килә (ә районда 16 колхоз!). Шулай да ул районда иң беренче урыннарда бара. Моны каты куллы, "демократияне кесәсенә тыгып йөри" торган рәиснең "заслугасы" диләр. Аннан алдагысы колхозны кабалага төшергән булган. Бирәсе әҗәтләре генә миллионлап саналган...
3. Хайваннар бер-берсен телсез дә аңлый. Ә кешеләр бөек аралашу чарасы булган тел ярдәмендә дә кайвакыт аңлаша алмыйлар. Аралашу чарасы — аңлашу чарасы гына була алмый икән. Бу — коточкыч хәл! Без Гафил белән аңлаша алмыйча гафил булдык бугай...
Дәфтәргә соңгы сүзләрне язам да саф һава суларга дип урамга чыгам. Зөһрә карчык күптән йоклый инде.
Дөнья тып-тын... Ефәк караңгылык. Мәче баласы кебек иркә һәм йомшак җәйге җылы җил биткә кагылып уза. Агач яфраклары, төшләнеп йә саташып, нидер турында әкрен генә сөйләшеп алалар. Ләкин бу сөйләшү тынлыкны боза алмый. Тып-тын... Инешкә коя торган Мәтә елгасының челтерәп акканына кадәр ап-ачык ишетелә. Гүя чикерткә тавышы... Айлы күктә бер болыт әсәре юк. Зәп-зәңгәр, аз гына карасу күк. Учлап-учлап йолдыз сибелгән аңа. Инеш буена таба, мәктәп бакчасына киттем. Бакчадагы тәбәнәк утыргычка утырып сигарет кабызырга уйлавым булды, якында гына сөйләшә башладылар.
— Син, кешеләр барында хатының икәнне оныт. Мин эш кешесе ләбаса — председатель...
— Хай! Шуннан...
— Кешеләр миңа: "Әдилә Галимовна, керергә мөмкинме?" — дип рөхсәт сорыйлар, ә син: "Әдилә, минем янга чыгып кер әле!" — дип чакырасың...
— Син минем өчен хатын, яраткан хатыным, кешеләр барында да, югында да...
— Иә инде...— Тавыш назлы иде. — Кешеләр барында әз генә официальне, ә?
— Ярый, ярый... Кешеләр барында син дигәнчә, ә кешеләр югында мин сине...
— Одик, юләрләнмә! Кара син, аю... Иә инде, җаныем... бә... гы... рем...
Соңгы сүзләре белән Әдилә, хәлсезләнгән күбәләк кебек, Одикның куәтле кочагына сеңә башлады, ахры.
Алар мине күрмәсәләр дә, үз йөземә кызыллык китермәс өчен, карашымны тагы йолдызлы күккә күчердем һәм... шундук сискәнеп киттем.
Иа Хода!
Мәчет манарасындагы көмеш ай белән күк йөзендәге бронза ай кочаклашканнар иде.
Шуннан соң мин бу яклардан китеп бардым. Зөһрә карчыкка бирәсене түләп, ачык йөзе, киң күңеле өчен егерме биш тәңкә акча бүләк итмәкче идем:
— Юк, юк, кирәкми, менәтерә! — диде. — Акчаның кадерен бел, улым. Болай булса, синдә аның ботаклысы да тормас. Кесәдәге акчаның ботаклы булуы яхшы! Менәтерә! — диде ул, чәбәләнә-чәбәләнә каршы килеп.
— Соң, әби, бүләк итеп...
— Акча бүләк булмый!
"Әй, надан! — дип сүктем үземне...— Ачык йөзне, киң күңеллелекне егерме биш сумга сатып алып буламыни! Ахмак! Кырдың инде... Икенче кайтканда, күчтәнәч, Казан күчтәнәче алып кайт син аңа. Менә булыр бүләк... Зур бүләк!"
— Тагы кайта калсаң, менәтерә, — диде Зөһрә карчык. — Туры үземә кайт, сиңа бик нык ияләштем инде мин. Синнән башка!..
Карчык, күзен ак яулык очы белән каплап, читкә борылды.
Аннан соң күз яшьләрен сөртеп:
— Син, улым, минем Газизә кызым әйтмешли, пәриумный улым булырсың, менәтерә!
Әй әбекәй! Пәриумный улы! Иә, кемнең бар мондый пәриумный улы? Сүз тәртибен әзрәк үзгәртсәк: акыллы пәри улы! Менә бит ул ничек... Иә, ярый, ярый... Рәхмәт сиңа, Зөһрә әби! Рәхмәт сиңа, изге карчык!
Кайтып, күп тә үтмәде, Хактан кыска гына хат килеп төште:"Синең ярдәмең кирәк. Тиз генә кайтып кит әле".
Колхозның еллык уңышлары өчен унбиш мең сум премия бирелгән, әмма премияне бүлешү гадел түгел икән. Колхоз җитәкчеләре үзләренә бишәр йөз сум алганнар, ә гади колхозчыга, Хак язганча, "бишәр йөз тиен". Үзләренә — сум, колхозчыга — тиен. Анда да һәрбер кешегә эләкмәгән. Дөрес анысы, ун сум да зур бүләк. Әмма тигезләү кирәк. Тигезлек кирәк! Мең сум белән мең тиен арасы — зур аерма!
Әмма мин кайта алмадым. Санаторийга киттем. Санаторий ял өчен түгел, дәвалану өчен кирәк иде миңа. Өлгерербез әле Хакның хаты белән дип уйладым...
Санаторийдан кайтып керсәм — үтерелгән ак күгәрчен кебек телеграмма ята. Одик җибәргән. Хак үлгән! Иртәгә күмәчәкләр...
Автобус шоферыннан үтенгәч, ул мине зират янына төшереп калдырды. Тәки өлгердем! Мин зиратка кергәндә, кешеләр шунда иде әле.
Дөрес, каберен күмеп, кырыйларына тартма-тартма яшел чирәмле кәсләр тезелгән иде инде.
Халык бер сүз эндәшми, үле тынлык белән зираттан чыкты. Урам башына килеп кергәч, кешеләр сөйләшә-гәпләшә, елмая-көлешә башладылар.
— Өлкәдә чәчүне беренче бетердек быел, мать-малина! Шәп эшләдегез, егетләр! — диде бригадир Танир.
— Премиясе кайчан, нәчәлник?
— Җиңү көне алдыннан...
— Вәт рәхмәт! Двуйной празник алайса!
Тукталып, уртадарак кайтучылар янына калдым...
— Хәерен әйбәт бирделәр... Икешәр тәңкә! — дип куйды берсе. 
— Картлар кайтып киткәч, ике кара башка бер акбаш! Мәрхүмне юмый булмас... Шәп малай иде! — диде кабарынкы күз кабаклы, күбенке йөзле икенчесе, пычрак кулы белән яшь ага торган күзен сөртеп.
Арткы рәткә калдым...
— Әйбәт егет иде... Шунсы яман — бишектә чакта, сабый чакта ук үлде... Әмма дә ләкин шәп малай иде!..
Әлеге карт түбәтәен салып, сакалы кебек ап-ак кулъяулыгы белән тирле маңгаен сөртеп алды. Таныдым: авылның иң карт кешесе — йөзне дә узган Йөзмөхәммәт бабай бу.
— Тынгысыз бала иде... Җаны тынычланыр инде... — диде түгәрәк сакаллы икенчесе, алга таба сөртенеп атлый-атлый. — Шулай шул: иртәрәк китте... Иртә тынычланды.
— Яшен биектәге әйберләрне суга...
Моны җыерчыклы киң һәм биек маңгайлы, борынгы философларга охшаган уйчан карт әйтте.
Кичкырын Одик миңа менә ниләр сөйләде.
Соңгы көнен Хак, үләсен сизгәндәй, тыз-быз килеп, эшлисе күп эшләрен эшләп, үтәсе сүзләрен үтәп йөргән.
Йртүк Мәскәүгә хат язып җибәргән.
Зөһрә карчыкка биргән вәгъдәсе буенча, сарай тәрәзәсенә пыяла куйган. Одикка машинасы өчен яңа кабина биргән.
Культура йортына районнан яңа бильярд алып кайтып куйганнар.
Төштән соң рәис янына кереп, әлеге премия мәсьәләсендә хаксызлык турында яңадан сөйләшеп караган. Рәис дулаган, әлбәттә. "Авылдан куам мин сине!" — дигән. Хак: "Хаклыкны барыбер тапканчы йөрим! Тигез бүлегез!" — дигән. "Тигезлек — зиратта", — дип җавап биргән рәис. "Әнә анда гына һәркемгә ике метр җир,— дигән. — Артык та, ким дә түгел. Кем булуыңа карамастан..." Кич белән кайткач, өйләнешкәннән соң беренче тапкыр диярлек хатынының маңгаеннан үпкән. Аннан соң: "Мәйсәрә, арыдым мин бүген, җаным, үз гомеремдә беренче тапкыр шулкадәр арыдым, сөякләрем-гәүдәм менә-менә таралып китәр сыман",— дигән. Шул сүзләрдән соң, олы якка чыгып, телевизор кабызган. Ярты сәгатьтән соң кичке ашка чакырсалар, утырган килеш кенә үлеп киткән. Башына кан савып... 
* * *
Күктә ак эз сызып, бик биектә булганга көмеш матур уенчыкка охшаган реактив самолет очып бара иде. Аның саңгырау һәм йомшак гүләү тавышы җир өстенә килеп орынгач, үлән һәм агачлар арасына тәгәрәп юкка чыкты. Арыш-бодай басулары, бәрәңге кырлары, алма бакчалары йотты ул тавышны.
Гаҗәп! Ничә тапкыр инде күктәге шушы нәни уенчыкны тотып аласы килә... Тотып карыйсы иде! Каян килә мондый уй? Имештер, кулыңны зәңгәр чиксезлеккә тык та, мичтән бәрәңге алган кебек, көмеш самолетны учларыңа ал! Ботактан алма өзүмени! Каян килгән шундый хыял... Тормышка мәңге ашмаслык хыял! Ә бит күккә карасаң, әлеге көмеш уенчык бик кечкенә, аны тотасы килә, тотасы...
Хак-дөреслекне табу да шулай...
Одик белән инеш буенда йөрибез.
— Әдилә белән тормышлар ничек? — дип сорыйм.
— Үз семьяң-тормышың белән генә бикләнеп калмаска иде... — ди ул.
Аңлыйм: гаилә тормышы белән мактанасы килми, чөнки әле яңа гына өйләнештеләр ич.
Белмим нигәдер фәлсәфә саттым:
— Уннарча кешеләр тормышы белән кызыксынасың икән — яңа дуслар тап, йөзләрчә тормыш дисәң — сәяхәт ит, театр-кино юлында бул, меңнәрчә тормыш кызыксындырса — әдәбият укы!
— Килешерлек сүзләр,— диде Одик, ботинкасына кунган тузанны фил колагына охшаган әрекмән яфрагы белән сөртеп.
— Әмма мин, — диде ул, авыл ягына карап,— йөзләрчә реаль кешеләр белән кызыксынам. Авылым... Шөн кешеләре белән... Премияне тигез бүлү турында сүзне дәвам итәргә кирәк. Югыйсә Хакның рухы рәнҗер...
Ул кинәт миңа таба борылды да, йөземә текәлеп карап, кискен генә сорап куйды:
— Сез ничек уйлыйсыз?
— Риза! Килешәм. Әмма дөреслекне табу — авыр булыр.
— Рәхмәт... Мин ялгышмаганмын икән...
Аерылышканда, Одик:
— Кайтып йөр! Хак абый үлгәч, миңа һаман нидер җитмәячәк...— диде. 
* * *
Кичкә таба яңгыр яуды. Калай түбәләрдә берөзлексез моңлы итеп биегән яңгыр тамчыларына шомлы итеп күк дөбердәве кушылып китә. Нигәдер бу яңгыр миңа матәм маршы булып тоелды.
Матәм маршы — мәңгегә хушлашуның кайгылы көе генә түгел, буыннар алышынуын раслаучы катгый һәм тантаналы аваз бугай. "Без китәбез — сез каласыз..." — яшәешнең мәңгелеге, тормышның хикмәте шушы сүзләрдә.
Иртә белән дөнья яңа туган сабый кыяфәтендә: чиста, якты, тыныч һәм беркадәр хәлсез иде.
Авылдан китәр алдыннан гына ишеттем: "Хакның бер ел элек кенә кияүгә чыккан кара кашлы, көләч йөзле Рәзилә исемле кызы малай тапкан..."
СОҢГЫ СҮЗ
Бу кайтуда мин Зөһрә әбидә онытып калдырган яшел тышлы блокнотымны таптым. Блокнот үзе әллә нинди кыйммәтле нәрсә түгел, әмма анда миңа кирәк бер сүз бар иде. Бер сүз... Мин ул сүзне язып куйдым да соңыннан оныттым...
Бу болай булды. Вятка буенда алма бакчасы турында бәхәс кузгалгач, Гафил Хакка ташланды.
— Нәрсә тапмаксы буласың син? Кеселәрне борсыйсың, урыннарыннан кусьгатып йөрисең... Нәрсәгә иресьмәксе буласың син?! Нәрсьсә кирәк сиңа?
— Исабәт,— диде Хак.
— Нәрсь-сьә?
Гафил аңа чит ил кешесенә караган кебек итеп бакты.
— Нәрсә шул менә! — дип сөйләп китте Хак.— Нәрсә, дибез... Ә үзебез кирәкле бер сүзне белмибез. Тирән мәгънәле иске сүзне оныттык. Ә үзебез бу турыда көн-төн, көн-төн сөйлибез...
Шуннан соң ул миңа, бу сүзне без икебез генә беләбез дигәндәй, күз кысты, яратып карады.
Кызганычка каршы... дөресен әйткәндә, оятыма каршы, йөз меңләгән сүзләр диңгезендә бер иске көймә булып йөзгән ул сүзне белми идем шул мин. Ә Хакның әйтүенә караганда, үзебез шул турыда көн-төн... көн-төн сөйлибез икән.
Алар кармакларын карарга киткәч, мин урлап яшерелгән бер пачка акча чыгарган кебек, читләре юешләнә башлаган яшел тышлы блокнотымны тартып алып, як-ягыма карангач, әлеге сүзне язып куйдым һәм астына өч сызык сызып, сүзлектән карарга дип билге ясадым.
"Ярый-ярый! — диде миңа ул вакыт эчке бер горур һәм кырыс тавыш. — Бу сүз — барыбер минеке булачак!"
Менә хәзер шул яшел блокнотымны (анда язылган әлеге сүзне!) табуыма чиксез сөенеп, үземне бәхетле саный идем...
Бәхет дигәч тә...
"Сеф, сесь үсегесне бәхетле дип саныйсызмы?" — дип сораган иде Гафил миннән. Ник алай сорады ул, аңлый алмадым. Бәхет дигән төшенчәгә минем ничек каравымны беләсе килде микән? Бәлки, ул үзен бәхетсез, бик бәхетсез итеп сизгәндер. Ни генә димә, билетсыз акча җыеп кино күрсәткәне өчен, аны эшеннән алдылар. (Соңыннан ул Үзбәкстанга китеп барды.) Ул: "Чыннан да билетлар сатылып бетте, ә кино һиндстанныкы — халык ташу урынына агыла, саттым инде..." — дип акланды. Әмма районнан шул көнне контролерлар килеп төшкән.
Нәрсә соң ул бәхет? Иң зур шатлыкмы? Шатлыклар җыелмасымы?
Хак әйтмешли, без дөньяга тууыбыз белән дә бәхетле! Туган кеше — бер тапкыр бәхетле инде ул. Мин дөньяга тудым — шулай булгач, бәхетле! Мин сау-сәламәт, таза булуым белән дә бәхетле...
Якты кояш нурларына коенып, күкрәкләрне тутырып саф һава сулап, җир өстендә атлап йөрибез икән.
Гүзәл төсләргә кергән салават күперен һәм нәфис чәчәкләрне күрәбез икән...
Дусларыбызның һәм яраткан кешебезнең якын һәм назлы тавышларын ишетәбез икән — бәхетле без! Ифрат бәхетле!
Бер уйлаганда, бәхетле булу өчен күп тә кирәк түгел... Әмма... аз кирәк дип тә булмый...
Эштән ләззәт табу — бәхет! Бу инде иске сүз...
Өстән яңгыр коймасынга, кышын-көзен суык тимәсенгә, кайтып керергә, арыгач яисә кич булгач ятып йоклар бүлмәм яисә йортым (баш өстемдә түбәм!) бар икән — бәхетле мин!
"Әти!" дип яратыр балаларым, "Ирем!" дип сөеп дәшәр хатыным бар икән — бәхетле мин!
Мин яшәвем белән дә бәхетле! Үлгән әйбәт кешедән исән алама кеше яшәве белән бәхетлерәк... Шулай дигән бугай борынгылар...
Вятка буенда балык тотып, яр буенда учак яккан килеш, чиләктә уха пешүен көтеп ятканда, бәхетсез идеммени мин?!
Йөз иллешәр грамм "Российская"ны "под уху салып куеп", бер кулда агач кашык, икенчесендә икмәк тотып капкалап алырга үрелгәндә һәм пешкән ризыкка — "Шәп! Бик шәп!" билгесе белдергәндә, бәхетсез идеммени мин?!
Адәм баласына күпме кирәк соң?!
Гомумән, кешене бәхетле итәргә дә, бәхетсез итәргә дә күп кирәкми.
Кешене кеше егет итә, кирәк — егып китә һәм эт итә. Бигрәк тә хәзерге чорда...
Якын дусларымны югалту, ышанып йөргән кешемнең сатуы — бәхетсез иттеләр мине... Берничә елга картайттылар...
Дөньяң бер кителә башламасын, китек кителүне сорый. Эшеңдә туган бәхетсезлек семьяда чатаклык тудыра, семья чатаклыгы сәламәтлеккә бәрә, ә начар сәламәтлекнең кая алып баруы һәркемгә мәгълүм, аның юлы бер генә...
Ә бит тугач — яшисе килә! Озак итеп, яшьлекне күргән кебек, ир уртасы чоры — гомер җәеңне, шатлык димәсәләр дә, картлыкны — гомер кышын күрәсе килә. Килсеннәр — без аңарга да әзер. Яшәргә без һәрвакыт әзер! Бәлки, туйганчы яшәп тә булмас, барыбер озаграк һәм... матуррак... яшисе килә... Чөнки мәңгелеккә киткәннәр кайтмый, ул юлның капкасы безнең якка таба ачылмый. Моны тагы бер мәртәбә Хак раслады...
Чакырып хат язса да, вакытында — ул исән чагында кайта алмадым!..
Гаеплеме мин? Нәрсәдә минем гаебем?..
Җавап таба алмыйм... Күрәсең, күңелгә мәңгелек яра, гомерлек әрнү-газап булыр инде бу... Якты дөньяда күзем йомганчы тынычлану булмас инде миңа хәзер...
Алай дисәң, яшәгәндә кем генә тынычланып калды икән... һәм... калыр микән?!
Ә нигә үкенү? Ник үземне җәзалыйм әле мин?!
Бүген мин яшимен икән, димәк, кичә начар яшәмәгәнмен, әгәр иртәгә дә яшим икән, димәк, бүген яхшы яшәгәнмен... Ә инде киләчәктә дә яшәргә теләсәм, иртәгә тагы да яхшырак яшәргә кирәк булыр! Диалектика законы: кичә бүген өчен, бүген иртәгә өчен искерә, чөнки дөньяда бер генә нәрсә дә мәңгелек түгел, хәтта вакыт үзе дә картая, ягъни алга барган саен, аны үлчәү берәмлеге булган секундлар, минутлар, көннәр, атналар, айлар, еллар, гасырлар саны арта бара.
Кешеләр киләләр дә китәләр... Кемдер алдан... Кемдер соңрак... Кемнәрдер озак тора... Кемнәрдер тиз китә...
Кемдер вакытсыз үлгән, кайгы кичергән, авырлыклар күргән икән... 
Без — исәннәр, бәхетлеләр, җиңел һәм рәхәт яшәүчеләр — аның алдында гаепле...
Чөнки безнең яшәү аның үлеме өстендә, бәхет — аның өлешенә кергән, җиңел һәм рәхәт тормыш дигән тәти сарай аның газаплары нигезенә салынган...
...Без кешеләр киләбез дә китәбез... Безнең арттан шул ук елгалар агып кала, шул ук болытлар яңгыр булып ява. Шул ук эссе яисә салкын җилләр исә. Шул ук кырлар-болыннар, таулар-үзәннәр. Шул ук Җир, шул ук Кояш, йолдызлар...
"Дөнья шулай булган һәм булачак та!" — шулай дигән акыл иясе.
"һәрнәрсәне тигезләп була, әмма кеше белән кешене тигезләү өчен үлчәү юк һәм булмас та!" — шулай дигән кемдер...
Хикмәт ал арның дөресме, түгелме икәнлегендә түгел, хакыйкать — алар икесе дә кешеләрне тормыштагы һәрнәрсә белән ризалашырга, ягъни тынычланырга... чакыралар. Бернишләп булмый, диләр. Тынычланырга... Тынычланырга кирәк... диләр.
Әмма кешенең бөеклеге дә шунда яши икән, ул тынычлана белми, нәрсәдер эзли, ә ул нәрсәдер дигәннәре бер сүз белән атаганда: Исабәт — Сүз белән Эш тәңгәллеге! Сүздә һәм Эштә дөреслеккә ирешү. Хакыйкатькә омтылу... Гадирәк әйткәндә — Кыекны Турылау...
Миллион еллар элек адәм баласы җанына менә нинди орлык салынган. Шул орлык аны маймылдан кеше итеп үстергән, көлдән гөл иткән! Әмма ул гөл чәнечкеле! Ул гөл кара чәчәк тә ата...
Кыекны турылау авыр, хакыйкатькә ирешү — булмастай күк. Бу юлда меңнәрчә газаплар, корбаннар һәм җинаятьләр.
Юлыбыз — кыек... Сүзебез — кыек... Эшебез кыек икән... Шулай булгач — турыларга кирәк...
Инде килеп, барысына күз йомып, колагыңны томалап тынычланырга да була.
Әмма якты дөньяда яшәгәндә тынычланырга мөмкинме соң?
Тынычлану — үлем бит ул...
Ә без яшибез әле!
Без — яшибез... 
Дустым-каләмдәшем Шаһ и ну р
Мостафинга багышлыйм
Габдулланың буен революция үстерде.
Алайса, бу буй белән җәфа чиккәннәр иде. Чикмәннәре ертылып беткәнче буеннан көлгәннәр белән сугышып карады, юк, аңа карап буй үсмәде, колак төбеннән сазлы болын озынборыннары кебек "кәтүк", "кәрлә", "карсак" дигән каптыргыч-эчпошыргыч сүзләр китмәде, гел безелдәп торды. Болары гына ярый әле, тагы "кадак", "кабык", "казык" дигәннәре нәрсәгә инде? Янәсе, син кадак кадәр генә, казык буе гына, агачның үзе түгел, ә кабыгы гына.
Бозауларны арканлаганда җиргә кадалган тимер кендекне дә казык, диләр. Әнә шуны Габдулла атлап кына үтә ала югыйсә, ә юк — кушаматы барыбер Казык. "К"га башланган, "к"га беткән. Алдагы "к"сы булмаса, азык буласы үзе, ә юк, аныңча — Габдуллача түгел, кадалгыры! Хәер, аның бар кушаматлары да "к" белән башлана бит. Кадалып китсеннәр алары да! Алай дисәң, аның әле тагы бер кушаматы бар. Монысы бөтенләй буйга кагылмый торган, шулай да уйга сугыла торган атама. Ул хакта алдарак әйтербез әле.
Габдулла белән революция яшьтәшләр иде. Икесе дә октябрьнекеләр. Көзге чебешләр, димәк. Әнә шул революция аның кәрлә буен үстереп җибәрде дә инде. Ничекме? Дөньяга Революция дигән ни малай, ни кыз туганнан соң, ул үсәргә тиеш ич инде. Ә үсүне еллар белән саныйлар. Әлеге ни малай, ни кыз яисә "малайкыз" (Ревосы — ир заты, ә Люция мөәннәс затыннан булсын ди!) тора-бара ун яшькә җитә. 1927 елда була ул. Габдуллага да шул яшьләр чамасы. Революциянең унъеллыгын бик зурлап, тантаналы рәвештә уздыралар. Менә шунда, бай йортыннан әвәләнгән клуб кебек нәрсәдә, Габдулла үзенең әллә каян килә торган яңгыравыклы нечкә чәрелдек тавышы белән бөтенесен хәл итә дә куя:
Лилин бабай, тыныч йокла
Мавзолеең эчендә.
Көрәшергә әйткән сүзең
һәммәбезнең исендә! — дип җырлый ул.
Шаулатып кул чабалар һәм тагы җырлавын сорыйлар. Аңа нәрсә — тагы җырлап бирә. Тагы дөбер-шатыр кул чабалар һәм... тагы җырлавын сорыйлар, "һәммәбезнең исендә" дип җырлаган малайның үзенең исе китә хәзер. Чыннан да, халыкның шушы дүрт юллы, бер куплетлы җыр җырлауга юләрләнеп кул чабып утыруына шакката ул. Әлеге сүзләрнең һәрберсен ишетүгә, гүя һавадан бәлеш ява.
Тагы бер нәрсәгә аптырый малай:
— Нигә әле бу җырны аңа җырлаталар, ник соң зурлар үзләре җырламыйлар? "Лилин бабай, тыныч йокла" дип башлыйсы да җырлап кына җибәрәсе ич! Ә болар җүләрдән кызык тапкан ахмаклар кебек...
Тик шулай да ошый иде аңа болай кул чабып торулары. Кулын чаптырырга бирер менә, оигый иде, бигрәк тә гражданнар сугышы солдаты, бөтендөнья революциясе сугышчысы, түшенә кызыл бант кадаган Сәләмә Габдрахманның, дүртенче тапкыр сәхнә кебек нәмәрсәгә баскач, аны урындыкка ук күтәреп куюы. Шакир бай улы Ильяс шәкерт әйтмешли, "биниһая" ошады. Менә шунда аның буе нәкъ урындык кадәресе үсеп тә китте инде. Габдулла аңсыз малай түгел иде, кешеләрне җенләндергән сүзләрнең "Лилин бабай" һәм "эрбәлүтсия" икәнен тиз чамалап алды ич ул. Әнә бит шул Сәләмә Габдрахман соңыннан:
— Лилин бабай тарафыннан ясалган (бабай ясаган кыз һәм малай), алга да китеп, барча халыкларны капиталның изүеннән коткарачак, тагы да килеп, миравай эрбәлүтсия булачак, дөнҗага ут кабызып, буржуйларны кыздырып үтереп бетерәчәк, миравай пужар булачак эрбәлүтсиягә ур-ра! — дип кычкырган иде, бай йортыннан әвәләнгән клуб сымак нәмәрсәдәге барча кешеләр көтүдән ач кайткан сарыклар кебек акырыша башладылар:
— Эрбәлүтсия!
— Ур-ра-а-а! Ур-ра-а-аП Ур-ра-а-а!!!
Габдулланың бу сүзләрендә аңламаган урыны да бар иде: 
— Миравай булса да, пужары нигә инде аның? Әнә бит бер ел элегрәк түбән очта шул пужар дигәннәре чыгып, бөтен авылның котын алган иде. Ул чыр-чу, ул йөгерешү, ул елашу дисеңме. Ә инде бу пужар дигәннәренең "миравае" булса? Теге Шакир байдан калган мир үгезе кебек кенә булмас ул. Ул үгез, бер бәйдән ычкынып китеп, әллә ничә кешене сөзеп екты, караучысы Галәветдинне дә күккә чөеп кенә калмады, албасты кебек урам буйлап үкерә-үкерә чабып йөрде, сөзеп бер мунча бурасын янтайтты, кемнәрнеңдер коймаларын җимерде, турга тугарылып атсыз калган арбаны мөгезләре белән селкеп атты. Канлы күзле үгез иде. Үзе дә Кызыл үгез, чөнки аркасындагы "камзулы" кызыл, бары ике мөгез арасы гына шайтан утырган җирдәй кап-кара иде. У-у, карарга да куркыныч Кызыл үгез бу!
Шуңа да карамастан Габдулла зиһенсез түгел иде, ул әлеге ике серле-хикмәтле сүзне үзенең әле тегәрҗептәй генә сызылып киткән ми буразналарының берсенә тиз генә салып та куйды:
— Лилин!
— Эрбәлүтсия!
Ни генә димәсеннәр, Габдулла кебекләрне үстерә торган сүзләр бу, кирәксә, хәтта урындык буе үстерә торган исемнәр. Аңламыймы Габдулла, сизмиме ул, ә юк! — күрмиме аларның башкаларга ничек тәэсир иткәнен. Шуңа ул шул ук кичне күршеләрендәге җиде яшьлек Минзифа белән болайрак сөйләште:
— Син беләсеңме...— диде ул, аяк бармакларына гына басып үкчәсен күтәргән көе.
— Җә...— диде тегесе, бераз чүксә дә, аңа һаман өстәнрәк карап.
Габдулланы бу караш үкчәләренә төшерде:
— Син, Озын Сыйрак, беләсеңме?
— Җә, җә, үчекләшмә!
— Син минем бүген кылупта җырлаганны ишеттеңме?
— Ишетми ни, үзем дә шунда идем ич...
— Ә җук! Ни турында җырлаганны беләсеңме син?
— Ни дип инде... Җырладың — менә шул!
Әле һаман колагында кул чабулар яңгырагангамы, бу сүзләргә Габдулла бик рәнҗеде. Ачуыннан Шакир бай күркәсе кебек кабарынып, гел теге... Ә җук! Әйе шул, теге Кызыл Сөзгәк Үгезгә әйләнеп калды. Ул дүрт аяклы булса, Габдулла ике аяклы Кызыл Үгез иде. Аның җаны-тәне белән бу озын буйлы, сары чәчле, мәк чәчәгедәй матур кызны куркытасы, ә җук! — әйе, куркытасы килде.
— Лилин! — диде ул, аңа усал карап.
— Лилин бабай, — дип төзәтте кыз. 
— Эрбәлүтсия! Миравай пужар! Сыйрагың яна хәзер, буең кыскара, Озын Сыйрак! — дип акырды ул, бар көченә чәрелдәп. — Эрбәлүтсия атларында миравай пужар алып киләбез! — дип чинады тагы.
Менә монысы кызга тәэсир итте дә соң инде. Җитен чәчәгедәй күзләрен чытырдатып йомды да агарып торган йөзе белән бераз калтыранып торды, аннан кысылган иреннәре кинәт чишелеп, ал ардан:
— Энекәем ! — дигән хәсрәтле - моңлы сүз - кош очып чыкты. Икенче мизгелдә кыз капкаларына таба йөгерә иде инде. — Әнием! Әнием! Әнием!
Менә ул абынып егылды, тезләрен канатты булса кирәк, бераз аптырау катыш курку белән ал арга карап торды, аннан аксаклап тагы алга атлады. Аннан кинәт борылды да:
— "Эрбәлүтсия атлары" дигән була, хәерче. Сезнең үз гомерегездә ат караганыгыз булдымы соң?! Әбием әйтә: "Кечтекиләр гомер буе Шакир байга ат көттеләр алар, — ди. — Атланып йөрсәләр, ат башыннан күренмиләр дә иде", — ди.
Бу сүзләр Габдулла йөрәгенә сасыган йомырка сарысы кебек яттылар. Күңеленә ул тагы үч-үрмәкүч ябып куйды:
— Ну, Озын Сыйрак! Ботыңны сындырмасаммы?!
Ә Минзифа, кечкенә булса да, ике яшьләрдә үк теле ачылып, җиде яшьтә биш сыйныфны бетергән күк сөйләшә иде. Теге сүзләргә ул бер җыру-мыскыл да өстәде:
Габдулла, Габдулла!
Габдуллага койрык таксаң,
Менә дигән ат була.
"Менә дигән ат була" диме? Менә монысы белән үтерде.
Тереләй суйды Габдулланы. Шушында туктаса да була иде, ә юк! — озын зифа буйлы кызый канга иң ачы елан агуын да салды:
Бабасын Хөҗук, диләр,
Атасын Мәҗук, диләр.
Әжукларга кергән идем,
Ә җук та, ә җук, диләр.
Әйе, аның бабасын Хөҗук, диләр, дөрес исеме Хөҗҗәт булса да. Әйе, аның әтисен Мәҗук, диләр, дөрес исеме Мәҗит булса да. Теге шигырь язучы Мәҗит түгел, көтүче Мәҗит. Әйе, аларны Әҗук, диләр. Монысы инде сүз арасына "ә юк", "ә җук" дип кыстырып сөйләшкәнгә. Барысы да теге шагыйрь Мәҗит кебек матур сөйләшергә тиеш түгелдер ич инде. Ә ул, матур шигырьләр язгач, матур сөйләшә дә торгандыр, шуңа да ул Гафури бит, ә безнең әти Әҗук-Мәҗук яисә Әҗук Мәҗите. Ә Мәҗит Гафури — эрбәлүтсия солдаты, эрбәлүтсия шагыйре. Ул Лилиннан да ун яшькә генә кече икән. "Кызыл байрак"ны язган кеше. Боларны беләме соң ул Озын Сыйрак?! Ул бит әле, ә җук... Ул бит әле мәктәпкә кереп тә карамаган, берәр хәреф беләме икән әле ул? Ә бит Габдулла, кәтүк кадәр генә булса да, өченче сыйныфта укый ич инде. Шакир бай малларын көткән әтисе әйтте:
— Җитәр, Әҗуклар мал көтүе көтеп туйды. Яңа влач башында хәзер көтүчеләр булырга тиеш! Хәзер инде, ә җук... Ие, хәзер без кеше көтүен көтәчәкбез. Моның өчен син укы, улым. Мал көтүен укымый да көтеп була, ә кеше көтүен көтү өчен укырга кирәк. Кәгазең булсын кеше көтүен көтәргә. Кәгазь кирәк, кәгазь! Сыер үлән ашаса, кеше кәгазь ашый. Шул кәгазь аның башын да ашый. Шакир бай шулай дия иде. Син укы, улым. Укы, кәгазь ал! Кәгазьле заман килде. "Бар эшләр эштә түгел, кәгазьдә булыр", — диде Шакир бай. Әнә мәрхүмнең сүзен хәзер улы Ильяс шәкерт тә кабатлый. Аны да атачаклар иде кызыллар, нәкъ Шакир байны аткан кебек, үз коймаларына терәп атачаклар иде. Ә ул бит Шакир байның икенче хатыны, ярлы Ярмөхәммәт кызы Фатыйма улы. Шуңа Ильяс шәкертне атмадылар да. Кәгазь тапмадылар аны атарга. Ә син укы, улым, укы. Көтү көтеп гомерләре узган Әҗукларның эченә җыелган көнчелек үчен син ал, канәгатьсезлек ачуын син тышка чыгар. Без үзебез вак халык, вак булсак та, хак халык! Эрбәлүтсияне, Лилинны онытма. Бу сүзләр иман шартың булсын. Ал дөньясыннан үчне! Безнең өчен ал!
Шулай диде Мәҗит, аек — телсез, эчсә — лыгырдык кеше.
Әтисенең бу нотыгын Габдулла мәңге онытмас. Бик каты эчеп кайтканнан соң, стенадагы тараканнарны сыта-сыта сөйләгән иде ул аны. Аннан соң әтисе:
— Үч ал! — диде дә ялангач сәкесенә сузылып ятты. Күршеләрдә кунып кайткан әнисе (ә әтисе аны эчкән саен куалап чыгара иде), иртән ирен уятып караса, тегесенең тәне шакыраеп каткан, хәтта күмәр өчен тәнен ипкә китереп көйләгәндә дә, бер кулының бармагы каядыр күрсәтеп тырпай - ган иде. Габдулла моны һич онытмас!
II
— Авылыгызда иң көчле кеше кем?
— Ипи !
1921 елны гражданнар сугышы солдаты Сәләмә Габдрахманның авыл очында уйнап йөргән кара-чутыр малайдан ишеткән иң беренче сәер сүзе иде бу. Әлеге чем-кара күзле, яңаклары кибеккән, озын муенлы, киң җилкәле һәм җиргә каты басып торган малай, дөресен әйткәндә, уйнамый да иде, ә чүплектән нидер актарып ята. Бу бәләкәй нәрсәнең сөзгәк үгез кебек башын иеп торуы һәм аңа ятсынып-читсенеп карап торуы Габдрахманны сискәндереп үк җибәрде. Эченә, каяндыр килеп, шик-шөбһә каракошы оялады.
— Ә иң шәп кеше кем? — диде ул малайга.
— Анысы да... Ипи!
"Хәлләр!" дип уйлады эчтән генә кызыл солдат Габдрахман һәм чүт кенә капчыгы эчендәге тузанланып беткән бер кыерчык ипине тартып чыгармады. Ул аны, поездда кайтканда, вагон эчендәге бер капкорсактан шинеленә алыштырып алган иде.
"Иә, йә! — дип тынычландырды ул үзен, борын тишекләре бәрәңге сыярдай булып киңәйгән чаптар атны туктаткандай.— Бу букка ипи биреп торыргамы? Кем малае соң әле ул,ә?"
— Үзең кемнеке буласың?
— Әти белән әнинеке,— диде малай.
— һәркемнең дә әти белән әнисе була инде ул!
— Булыр сиңа! Әнә Кәптәйнең әнисе дә, әтисе дә юк.
— Кайсы Кәптәй ул?
— Ни, исеме аның Баттал инде, балык каптырганда "капты" дими, "кәптәй" генә ди, шуңа без аның үзен дә Кәптәй дип кенә атыйбыз...
— Баттал дисеңме? Сөйлә әле, сөйлә аның турында...
— Ни инде. Бабасы Сәлам хәер җыеп җөри чит авылларда. Кәптәй үзе Шөндә көн дә балык каптыруда. Әле безне кыйнарга да вакыт таба. Күрше Хөршит әби дә тирги аны: "Чыпчыгыңа җон чыккандыр инде үзеңнең, — ди, — бала-чага кыйнап йөрмәсәң",— ди...
— Тәк-тәк, ә Баттал?
— Чыпчыгына менә болай төртеп күрсәтә.
— Алай гына икән. Ие, һей! М-да-а...
Габдрахман артына утыра язды. Аны туган авылында хәлләр көтә икән. Әнисе белән хатыны һәм ике баласы ачтан үлгәннәр, әтисе Сәлам хәер соранып сәлам биреп йөрүдә, ә 1910 елгы олы улы, бала-чага кыйнап, карчыкларга җон чыккан җонсыз чыпчыгын күрсәтеп, балык каптырып, тамак туйдырып йөри икән.
Егерме беренче елның барлык кыр-басудагы ашлыкны, урман-болындагы үләннәрне көйдергән үтә коры җәе иде бу. Кемгә дә билгеле, соңыннан тарихта калачак җәй.
Габдрахманның, эссе көннән бигрәк, теге малай сөйләгән эссе сүзләр соң дәрәҗәдә тирләтеп, эчке күлмәге, суга әйләнеп, арык тәненә ябышты. Маңгайдан бөрчек-бөрчек тир акты. Үтереп эчәсе килә иде аның. Ул иске тегермән бөясе янына юнәлде. Аннан ерак та түгел Тонык чишмә бар иде. Ә шулай да китәр алдыннан ул тагы малайга дәшмичә булдыра алмады:
— Әтиеңнең исемен белмисең инде алайса?
— Нигә белмәскә: Ильяс аның исеме!
— Ә-ә, — диде солдат. — Да, алайса, әниең Фатыйма була?
— Фатый-ма-а! — диде малай, бик тә канәгать рәвештә.— Минем әбием дә Фатыйма исемле бугай...
— Бабаң — Шакир бай?
— Аны аттылар, — диде малай.
Ул башын түбән игән иде. Менә-менә елап җибәрердәй тора.
— Сиңа ничә яттгь? — дип, сүзне икенчегә борды Габдрахман.
— Алтынчы...
Малай нигәдер бу сүзне алтмыш ел яшәгәндәй сузды. Бабасы турындагы хатирәләр шулай картайттымы аны?
Габдрахманның аннан бик тә аерыласы килә иде.
— Иә, ярый. Да-а, — диде ул.
Солдат, таллыкны ерып, Тонык чишмә буена ашыкты. Текә яр ташларына утырып, калай кружкасына тутырып чишмә суы алды. Тузанланып беткән капчыгын каккалап, аннан ипи кыерчыгын тартып чыгарды.
— Әнкәй үлгән... Хатын белән ике кыз үлгән... Әти хәер эсти икән, берәр телем ипи, булмаса, бер бәрәңге булса да эләгә торгандыр. Малай балык каптыра, димәк, шулпа пешереп ашый. Ач түгелдер, зерәгә чыпчыгына ымлап сөйләшмәс иде...
Габдрахман солдат, су белән чылатып, ипи кыерчыгын бик тәмләп ашый башлады. Үзе капкан саен:
— Вәт, ә! Да, име! Хе-хе-хе! — дип куя.
Ипи кыерчыгының яртысына җитүгә, ул сискәнеп китте. Аңа кемдер карап тора иде. Чыннан да, каршыдагы таллар арасыннан аңа чем-кара ике күз текәлгән иде. Дөресрәге, аңа түгел, ә аның кулындагы ипигә.
Ул — теге кара-чутыр малай. Габдрахманның җен ачулары чыкты.
— Әй, малай, исемең ничек синең?
— Данияр!
— Менә нәрсә, Данияр, син минем артта күләгәм кебек йөрмә әле, яме?! Әшәке малаймыни син шулай?
— Мин әшәке түгел!
— Ә кем әшәке?
— Ачлык — иң әшәке кеше...
Малайны таллар үз кочагына алды, ә Габдрахманның колагында Даниярның соңгы сүзләре кайтаваз булып яңгырадылар:
— Ачлык — иң әшәке кеше...
— Иң әшәке кеше — ачлык...
Габдрахман ипи кыерчыгын эш иткәч, калай кружкасын тузанлы капчыгына салды да уйга батты:
— Әтәй хәер җыя, диң, ә? Хәер, кушаматы Сәләмә булган хәерче Сәлам карт хәер җыймый нишләсен ди. Беләме ул дөнҗага коточкыч көч — эрбәлүтсия килгәнен? Барлык җарлы-җабагайны азат итеп капитал изүеннән, эрбәлүтсия атлары Җир шары буйлап барырлар...
"Миннән бапгка. гына, — дип уйлады ул эченнән генә... — Мин сугышып ардым инде..."
Кызыл солдатның күзләре янә тузанлы һәм шыр ачык, бер кашык белән калай кружка гына яткан капчыкка төштеләр:
— Баста! — диде ул, поезддагы теге матросча. — Ипи бетте. Авылда ачлык, кешеләр әнә, кара-чутыр малай Данияр әйткәнчә, ачтан үләләр икән. Аның үзенең дә әнисе, хатыны, ике кызы...
Хискә бирелгән, сагыш-кайгы болыты белән чорналган Габдрахман, бер мәлдә мәлҗерәп калып, җыерчыклана башлаган кипкән күз төбен пычрак вә коры җиң очы белән сөртеп алды. Юк, ул еламады. Габдрахман елый белми иде. Тугач та, бәлки, елагандыр ул, әмма дә ләкин шуннан соң... Малай чакта елаганын ул, һәрхәлдә, хәтерләми. Әтисе Сәлам карт бер тапкыр аны, кар базына куелган каймакны урлап ашагач, чыбыркы белән ярган иде, юк, Габдрахман еламады. Көлә белмәсәң дә — елама!
Ә менә хәзер авылда хәлләр еларлык кына түгел, юләрләнеп көләрлек, юк, ачтан үләрлек икән. Революциядән дә көчле, коточкыч, куркыныч нәрсә бар дөнҗада! Ул — Ачлык. Теге кара-чутыр әйтмешли:
— Ачлык — иң әшәке кеше ул...
Габдрахманның кызыл солдат башы аска иелде:
— Ни өчен җарлы-җабагайга канечкеч буржуй-алпавытларның байлыгын тартып алып тараттык без? Алар җакшы яшәсенгә бит. Ни өчен патша влачын бәреп төшердек? Пырлатариат влачын урнаштырырга, эшче-крәчтианга вылач бирергә бит, ә пырлатариат шул эшче-крәчтиан бугай инде ул. Исеме генә чит илдәгечә: ни урысча, ни татарча...
Габдрахман, төгәл бер карарга килеп, буш капчыгын кулына алды:
— Да! Вылачны кулга алырга кирәк авылда. Алайса, нигә дип өч еллап сугышып йөрдем мин? Иң кулай чак хәзер вылачны алырга, илдә ачлык бара. Ә вылачны илдә иң авыр чакта алу җиңел. Әнә Лилин Герман белән сугыш барудан оста файдаланды бит. Шулай диде теге поезддагы матрос...
Сәләмә Габдрахман саллы адымнар белән авылга юл алды.
III
һәркемнең туган көне Революция туган көннән кыйммәтрәк. ..
Күктә Ходайның Түгәрәк Учагы — Кояш яна...
Бу учак мәңге сүнмәслек итеп ниндидер катаклизмнар, даталар өчен түгел, ә тереклек хакына кабызылган. Бар дөнья өчен яна ул. Яшәү өчен яна.
1921 елның 27 гыйнварында Сукояр йолдызлыгы астында туган Минзифага бер караганда берни дә янамый иде.
Сукояр йолдызлыгы билгесе дә аның Яшькоярга әйләнәсен кисәтмәде кебек.
Шакир бай улы Ильяс Хәзрәтов, Данияры дөньяга килгәннән соң, өзелеп-өзелеп кыз бала көтте. Яраткан хатыны Гүзәл Фатыйма — аңа, тугыз ай да тугыз көн күкрәк астында саклап, сандугачтай сабый бүләк итте. Сәеррәк сабый иде бу, тугач та бер елады да игып туктады. Хәтта кендек әбисе, инде ничәмә-ничә нарасыйны хатын-кыз ишегеннән бисмилласын әйтеп үз кулына алган изге Миңсылу карчык та, бу хәлгә шик-шөбһә белдерде:
— Фатыйманың көмәненә кадәм төшкән мәллә?
— Нәрсә дисең, әби? — диде читтәрәк торучы надан халык.
— Бу бала көмәндә чагында ук күзегүгә дучар булган микән әллә, дим...
— Күзегү? — дип сүз атты тагы берәве.
— Күз тию инде! — дип, һәм борчылып, һәм ачуланып әйтә Миңсылу карчык.
Борчыла: шушындый түм-түгәрәк чибәр бала әнисе ишегеннән якты дөньяга аяклап килде дә мөәннәс затыннан туа торган баттгка. нәниләр кебек яхшылап елап та тормады. Ачулана: бу татар дигәнең юньләп үз телен белмәсә дә белмәс икән! Әнә бит "кадәм төшкән"не аңламый. Әле анысы ярый инде, әле "күзегү" сүзен белмәс татар да булыр икән? Утыр менә тәрҗемә кылып, тәфсир ясап. Ә бит "татарга тылмач кирәкми" дигән булалар тагын! Безнең әүвәлге бабайларга тылмач кирәк булмагандыр, ә хәзергеләргә...
...Минзифаны анасы көмәнендә үк фәрештәләр әвәләп ясашкан булса кирәк, ике яшьләренә җитү белән теле ачылу өстенә, ул ифрат та сылу гәүдәле бала иде. Ул аяк атлаулары (ә Минзифа сигез айдан йөри башлады), аккош күлдә йөзгән кебек илаһи бер рәвештә күченеш кенә ясый иде ул. Очар кошлар кебек талпыныш кына күрсәтә иде. Аяк-куллары уклау кебек төз-туры булу өстенә, камыш сабагыдай матур нечкә, тал чыбыгыдай сыгылмалы иде. Башкалар түгел, хәтта ата-анасы да аның бу килеш-килбәтенә шаккатып һәм бераз сәерсенеп яшәделәр. Бәндәләргә хас булганча, әлеге буй-сынны үзләреннән эзләделәр. Әйе, Фатыйма да зифа буйлы, сылу гәүдәле чибәр хатын иде. Әйе, Ильяс та шәмдәй туры сынлы, нык үзәкле, киң җилкәле, йомры беләкле шәп ир иде. Әллә болар, барысы бергә укмашып, нәни Минзифага әйләнделәр микән?
Унөч яшеннән ундүрткә чыкканда, Минзифа үзендә кисәкәй үзгәрешләр сизде. Ул кинәт кенә үсеп китеп, болай да озын буе тагы күккә, йолдызларга сузылды. Әллә ничек тез башлары, шешкәндәй, шалкан кебек кабарып чыкты, кул-аяклар иләмсез озынайды. Күкрәген һәм кычыттырып, һәм авырттырып, пар алма калыкты. Бу алмаларның очлары нигәдер, төнлә йоклаганда, кинәт чәнчеп куеп сызлап ала иде. Корсагының кендектән аскы өлеше дә һава белән тутыргандай кабарып-калынаеп китте. Ә астарак — тулы сер, түгәрәк могҗиза... унбиш яшендә сөякчел озын кызга тулышып-тулышып, әмма кирәк кадәрле генә ит кунды һәм фәрештәләрнең "амин!" сүзенә туры китерепме — Хатын-кызның иң бөек Бер Сыны Туды!
Уналты яшендә тирә-юньдә Минзифадай чибәр, аның кебек сылу буй-сынлы кыз юк иде. Җитен чәчәгедәй зәңгәр күзләр, кашлары салават күпередәй дугаланып, нәфис тиреле күз кабаклары бары үбәр өчен генә зурайтып ясаган кебек; нечкә иреннәренә аз гына үзсүзлек белән бергә хатынкыз затына гына хас эчке яшеренүле горурлык җыелган, төз матур борыны, алкасыз да алкаланып торган колак йомшаклары һәм затлы уенчыкка охшаган колак яфраклары, чибәрлек өстенә чибәрлек өстәп, аны тиңсез бер гүзәл итәләр иде. Болар өстенә аккошныкыдай озын ак муен, гаҗәеп сыгылмалы кулларының аксыл-нәфис нечкә бармаклар белән тәмамлануы, ифрат төз, туры, шома тиреле аяклар, гәүдәсенең һәр борылышы фәрештәләр канаты тигәнгә охшап, Минзифа үзе дә, вакыт-вакыт каядыр очарга теләгәндәй, еш-еш талпыныш ясап куя иде. Үзе дә сизмичә, үзе дә аңламыйча. Ә болар гынамы?
Ул үзенә тышкы гүзәл сыйфатлар-шәкли як белән бергә эчке матурлыкны да — эчтәлекнең дә кешеләр күңеленә хуш килә торганын җыйган иде: ул — әдәп, ул — тәртип, ул — акыл, ул — күңел. Бу кызда Тән-Җан-Рух субстанциясенең бер камил чагылышы табылып, киләчәктә әлеге мөәннәс Бөек Сөю өчен яратылып, аңа Гашыйк булган Егет кеше дә эчке вә тышкы Матурлыкны һәм Яхшылыкны үзенә туплаган бер Инсани Зат булса — Дөнья Җир йөзендәге адәмнәрдән, бер иң Шәп — Камил мәхәббәт күреп, Гармония Моделенә нигез салынып, Хак үзе моңа разый булып, Адәм белән Хаваны искә төшерер, ә Иблистән бапгка. барлык фәрештәләр бу Сер-Могҗизага әлеге Пар алдына күктән йолдызлар өзелеп төшәрдәй итеп кул чабарлар иде. Илаһи бер сөенерләр иде. Сөенеч-сөюгә дип тудырылган иде ул.
Модельнең Кыз ягы бар, ә Егет ягы?
Тирә-юньдәге иң "удалой", хәтта иң башкисәр егетләр дә Минзифага сүз дәшәргә түгел, якын килергә дә курыктылар. Эш эшләп үскән... кәкре кыска аяклы авыл кызлары янында ул бөек рәссам киндереннән төшкән гүзәл бер сурәт кебек иде. Ә сурәткә кагылып буламы, сүз катып буламы аңарга? Юктыр. Кагылсаң да — күңелең белән генә... Хәтта бармак бите белән дә түгел. Сүз дәшсәң дә — эчтән генә... һичьюгы, үзең дә ишетмәстәй пышылдап кына. Әйе, аның образы белән, аның гүзәл сурәте белән саташучы егетләр аз түгел иде. Ләкин алар Минзифаны ашамый-эчми, эчке йомышлар белән тышка чыгып йөрми торган фәрештә итеп кабул кылдылар. Ә фәрештәгә кагылып буламы? Аңа сүз әйтергә мөмкинме? Инде аны ярату-сөю турында уйларга да мөмкин түгел!
Хак Тәгалә тарафыннан Минзифа Бөек Сөю белән бергә Бөек Бию өчен дә тудырылган. Җиңел гәүдә, сыгылмалы аяк-куллар, дәрт вә дәрманнан торган көчле тыгыз мускуллар, тәннең үҗәтләрчә тырышлыкка ия булуы, ниндидер сәер ашкыну һәм каядыр — Күккәме?! — омтылыш һәм — Ильяс Шәкерт ягыннан да, Фатыйма нәселеннән дә килә торган мәгърурлык вә дансөярлек, үзеңне башкалардан бер баигка. өстенрәк куеп карау (тыштан күрсәтмәсәләр дә, эчтән алар үзләрен шулай ханнар-морзаларча, кенәз-аристократларча тоталар иде) — болар барысы-барысы да татарда Анна Павлова, ә бәлки, аннан да мәшһүррәк булачак биюче туганын раслыйлар иде. Чөнки... Чөнкиме?
Чөнки Минзифа Хәзрәтова ике яшьтән үк биеп үсте. СенСанстан соң йөз ел үткәч туган бу кыз, әлеге олуг француз композиторының музыкасын белмәстән, биюче Анна Павлованың "Үлеп баручы аккош"ын Шакир бай йортыннан әмәлләнгән клуб кебек нәмәрсәдә Октябрьнең егерме еллыгы бәйрәме алдыннан пәйда итте. Концерт район түрәләренә күрсәтү өчен генрепетиция иде. Моңарчы татар, рус, удмурт, мари биюләрен күктәге тургай кебек талпынып, ярга бәргән дулкын сыман чүгеп-чүгеп, җил искәндәге тал ботаклары кеби кулларын сыгылдырып, камыш сабагыдай гәүдәсен төз тотып биегән кызда бу юлы эчке көчкә җигелгән әкренлек, давыл алдындагы салмаклык, зәңгәр күзләр аша учак теле кебек яктырган моң-сагыш, ниндидер хата-хәвеф чагыла иде.
Ул ап-актан киенгән иде. Челтәрдәй ап-ак күлмәк-япма, аяк йөзеннән нечкә биленә кадәр үрмәләгән ап-ак киң ыштан, ап-ак туфлиләр. Аксыл йөз, аксыл чәчләр. Юк, бу фәрештә иде, мондый кеше булмас!
— Сөбханалла! — диде халык, бу Матурлыкка таң калып.
— Иа Алла! — диделәр үзләрен атеист санаучылар да.
Хатын-кыз Ишегеннән бу Гүзәллекне тартып алган, инде картаеп та киткән кендек әбисе Миңсылу карчыкның тешсез авызы бертуктаусыз, тәсбих тарткандай, бертөрле сүзләрне генә кабатлады:
— Матурлыгына кадәм төшмәсен! Күзегә күрмәсен! Инсафлы бала, яхшы кешеләрнең яхшы баласы. Ходаем, берүк күз генә тимәсен!
Бу концертны Кәтүк Габдулла оештырган иде. Комсомол-яшьләр көче белән. Тамашаны да ул алып барды:
— Ә хәзер сәхнәдә киләчәктә иң шәп балерина буласы кызыбыз — Минзифа Хәзрәтова! — диде Габдулла Хозятов.
Бу сүзләрдән кызның башы әйләнде. Чак кына егылмый калды. Артык мактау — кешене үтерү белән тиң. Кешене үтерәсең килсә, хурлама, ә күкләргә чөеп макта. Ул шуннан егылып төшеп үләчәк. "Мактап үтер!" дигәннәре дөрес.
Минзифаны халык сәхнәдән җибәрмәде. Ул арыды, тирләде, биюнең күккә омтылган канатсыз кошлар — кешеләр өчен сәнгатьнең иң зәвыклы, нечкә тоемга тәгаенләнгән бер хәйран төре икәнен җаны белән тойды, шушы юлда адәм балаларына бирелгән иң зур данга ирешә алачагын сиземләде.
Концертта катнашучылар өчен Габдулла чәй әзерләткән иде. Тамашадан соң тирләп-пешеп чәй эчтеләр. Өстендәге ак күлмәген, ак ыштанын, ак туфлиләрен салырга дип, Шакир байдан калган диван янына атлаган Минзифаның төз аяклары чалыш-чолыш килде, ул, туктаусыз сөйләнеп, кулларын бутады, озын ак муенда утырган башы әле бер якка, әле икенче якка янтайды. Аның битләре ут булып яна, күкрәге кызыша, йөрәге дөп-дөп килеп тибә иде. Зур зәңгәр күзләре тагы да олаеп ачылган, ярым ачык авызында иреннәре кипшергән, алар арасындагы энҗе тешләр дә кипкән кебек.
Минзифа еш-еш сулыш ала, күзләре йокысы килгәндәй йомыла башладылар. Аның җеп өзәр җегәре дә калмады. Ул, хәлсезлек күленә чумгандай, диванга ауды. Башта әле болай яту җиңел иде. Менә ниндидер кара нәрсә карак кебек як-якка каранып килде дә Ярмәкәй тавы кебек авыр һәм тынны кысардай буу белән аның өстенә килеп ятты. Әлеге кара нәрсәнең аның өстендәге Аклыкка ябырылуы һәм шул Аклык астыннан аның гүзәл сынын ботарлап, тәненнән нидер эзләве Минзифаны беразга айнытып җибәрде. Ул кискен бер хәрәкәт белән кара нәрсәнең башын тотып алды: керпе каты чәчләр, киңчә борын, калын иреннәр.
— Габдулла?!
Шашынулы һәм куркулы бу аваз ярым пышылдаулы булгангамы, клуб (Шакир бай йорты) тәрәзәсеннән чыга алмады.
— Габдулла, син нишлисең? Җибәр, җибәр, дим!
— Хәзер, хәзер... — диде Габдулла, еш-еш сулап.
— Габ... А-а-й-й-й! — Ул колагындагы алкасының өзелүен, шырт итеп сынуын тойды.
...Клуб ишеге төбендә аны кендек әбисе Миңсылу көтеп тора иде.
— Минзифа ?!
— Хараплар булдым, әбекәем! — Кыз аның кочагына егылды. — Гәүдәмне изделәр, таптадылар...
— Гафулар ит, балам, саклыйлар алмадым. Сизде бит күңелем, сизде бит. Әти-әниең Казанга кунакка киткәч тә, җаным ифрат та борчылды. Югыйсә кансиртыгызга да төшми идем. Ниемә ул сезнең денсез кансиртыгыз. Алла белән мулланы сүккән була бит Карсак Габдулла. Шул юк буе белән Күккә үрелә...
— Әйтмә, әбекәй! Исемнәрен ишетәсем килми.
— Уйлаган идем аны...
— Косасым килә...
— Кос, балам, кос... — диде карчык, ничек кенә булса да аның хәленә керергә тырышып.
Минзифа клуб янында үскән чаганнар янында күз яшьләрен түгә-түгә косты. Авызыннан сары-яшькелт тәмсез сыекча акты.
— И балакаем, аракы исе килә түгелме соң синнән?
— Аны...
— Иа Алла, бар икән күрәселәр!
— Аны... Габдулла яшер...
— И Алла !
— ...тен генә минем чәйгә салган...
— Алланың иң әче каһәре төшкере! — диде Миңсылу карчык. Аның өчен моннан зур тиргәү сүзе, моннан начар теләк юк иде. — Җимешнең асылын дуңгыз ашар, ди...
Концерт алдыннан гына өрпәк кар яуган иде.
Сазлы пычрак юлдан Кыз белән Карчык кайтып килә. Кызның адымнары авыр, карчыкныкы, киресенчә, җиңел. Эчендәге ачуы аякларына күчеп, ул җил-җил атлый иде.
Күн итеге белән саз ерып Габдулла бара. Ул, күлмәк сәдәпләрен дә чиигеп җибәреп, ачык күкрәктән кайта. Габдулла тагы үсеп киткәндәй булды, эченә ниндидер сәер горурлык тулды:
— Менә Кемнән нәрсә ясадык. "Мин!" дип йөргән иде. Үч алынды!
Саз ерып кайткан Минзифа артыннан чагаң агачлары сары яшьләрен — яфракларын койдылар... Йолдызлар сүнде...
IV
Көлү-елау Үлем белән Яшәү кебек рәттән генә атлыйлар.
Кыз төне буе елап чыкты. Сәхнәдә ул сөенеп көлгән иде.
Юк, тәненең мыскыл ителүенә дә кайгырмады ул. Тән шул ук калды ич. Анда кискен бер авырту гына булып алды. Ә тән дигән бу гүзәл Савыт һаман элеккечә иде әле. Инде менә Минзифаның Җанына килсәк, ул күзгә күренмәс сихри Сарай, Габдулла тәне кагылудан чымырдап китеп, тавыш-тынсыз гына җимерелде. Аның эчендә мең утлы люстралар, миллион шәмнәр, хәтта кояшның үзе кебек балкыган рух уты сүнеп, пыскып кына яна башлады. Шуңа җиңел аяклы гәүдә Күккә ашкынмый, киресенчә, җиргә тартыла төште. Бу тартылу гүзәл сынны бакырдан ясагандай авырайтты. Ашкыну, очарга теләү, күбектәй җиңелчә генә шартлап, күккә очты. Мәңге кайтмаска китте ул. Шул төндә, бәйрәми бер пычрак сазлы төндә, дөньяны үзенең биюе белән сокландырачак, искиткеч сыгылмалылык-пластикага ия булган, әле генә ачылып килгән иртәнге төнбоекка охшаган Биюче Кыз үтерелде. Ул әкияти кыз булачак иде.
Шуннан соң Җир шарында дөньяны үз биюе белән шаккатырачак XX гасырның иң бөек биючесе, бию даһие Рудольф Нуриев туды. Күрәсең, татарга хатын-кыз затыннан бирелгән Бию мөмкинлеге үтерелгәч, Хак Тәгалә аны ир затына биреп, сынап карамакчы булган. Һәм, Аллаһу әкбәр, Бөек Тәңре ялгышмаган да. Хәер, Хакта ялгышу юк! Ялгышу — кешеләрдә генә. Инсаннар Адәм белән Хавадан башлап ялгышалар инде... "Оча торган татар!" Минзифа рухи үлеп, бу юлны Рудольфка калдырды.
Олы кайгы олы урында, зур җирдә юыла.
Чәчләре тузган, кинәт картаеп киткән Минзифа Олы күл буенда утыра. Монда ул еш килә. Бигрәк тә теге төннән соң...
Ул көздән соң ярты ел узып, яз килде.
Минзифа кичке төнбоек чәчәге кебек йомыла башлады. Елның иң матур фасылы язны танымады ул... 
— Чирле икән! — диештеләр авылда.
— Эченә зәхмәт кергән,— диделәр кайсыберләре.
— Иа Алла, дөньяның бер гүзәле иде бит. Ул гәүдәсенең сылулыгы, ул аяк атлаулары, ул матурлыгы! Башка берни булмас, күз тигәндер аңар. Шайтан күзе төшкән!
— Мунчада убырлы карчык белән юынган, ди...
— Әле шуннан алда гына... Үлгән иде бит әле ялгыз Сабирәттәй... Турларыннан узып бара, и-и-и, мин сиңайтим, телеграм баганасыдай оп-озын өрәк килеп чыкты сарай артларыннан... Үзе ап-ак... Шул тимәде микән Минзифага... Сабирәттәй хөсетлерәк кеше иде бит... Инде менә... Өрәге дә... Тфү, тфү, тфү... Бисмилла!
...Олы күл өстен җил җыерган...
Күлнең астына гүя ут якканнар, ул кайнагандай болганып тора, һәрхәлдә, бу Минзифага шулай тоелды. Ул яр читендәге карт тирәккә таянган. Тешлим дигәндәй, ыжгырып килгән дулкыннар күлнең чирәм үскән, асты комлы-ташлы ярына бәрелеп чайпалып-чәчелеп китәләр. Кайбер тамчылары, үбеп алырга теләгәндәй, кызның гүзәл аякларына, чибәр йөзенә үреләләр. Әмма буйлары җитми, алар нәүмизләнеп ярга егылалар...
Күккә асылынган кара-кучкыл болыт нәкъ Олы күл өстендә, нәкъ Минзифа өстендә тора.
Менә карт тирәккә саескан кунды һәм кызның яралы җанына өшеткеч аваз өстәп шыркылдый башлады. Ни хәбәр итә ул? Теге көзне әтисен кара машинада алып киткәннәр иде, әллә Ильяс шәкерт, Шакир бай улы Ильяс Хәзрәтов кайтамы? Алай дисәң, кара машина алган кешеләр карга алган чебешләр кебек кире кайтмыйлар алар. Бәлки, читтәге абыйсы Данияр кайтадыр? Әнә бит әнисе ничек сулыгып калды. Күз төпләренә җыерчыклы кара өелде, әле моңарчы шат йөзле, җылы кара күзле чибәр генә ханым иде. Инде, "ирең халык дошманы" дип, укыткан мәктәбеннән дә кудылар. Ярый әле бабалары Ярмөхәммәт карт тери тормышларын. Ә әтисенең әтисе Шакир байны телгә дә алырга ярамый.
Кинәт Олы күлнең ул утырган тирән ярында су күтәрелгәндәй булды. Минзифа шаккатты: ярга башы белән караяшькелт бүрәнә терәлгән... Юк, албастыдай зур чуртан башы, судан чыгар-чыкмас булып, ярга төртелгән. Әле бичурачуртан авызын ачкан, анда пәке тешләр. Аның күзләренә сары иңгән, ачылып-ябылып торган кисмәк төбе кадәр яңакларына бүрек тыгып куярлык. Селкенер-селкенмәс торган йөзгечләре ипи көрәге кадәр ике. Гәүдәсе кара баш белән башланып, койрыкка таба яшелләнә бара. Бәрәч, әлеге кара башлы бичура-чуртанның өстен яшел мүк каплаган бугай. Бу бик карт чуртан булып, Романовлар нәселенең Копгкин, Захарьиннарга барып тоташкан, башында Бия Андрей торган Сибытның акылга сай Мишкасы "рус престолына" — тәхеткә утырганда туган чуртандыр бу. Федор улы Михаилдан уналты яшькә генә кечедер ул, бәлки. Ә аның ата-бабалары Олы күлдә Казанны алган елны — кайгылы вә каһәрле, канлы вә шомлы 1552 елны йөзгәннәрдер.
Менә Чуртан-бичура авызын ачты...
Менә ул аны — Минзифаны йотачак!
Аннан ул башкаларны, бик күп кешеләрне пычак тешле авызына алачак! Нәрсә бу? Кем ул? Газраилме?
— Юк! Юк! Юк! — Минзифа ачыргаланып кычкырды. Күлнең аргы ягындагы камышлыктан бер төркем үрдәкләр күтәрелде. Күктәге кара-кучкыл болыт, аждаһага әверелеп, күл өстенә төште һәм чуртанга атланды. Ниндидер тетрәндергеч аваз-оран җиһанны кисте. Юктан гына җил көчәеп, давылга әйләнеп торды. Күктәге кояш челпәрәмә килде...
Кыз чытырдатып күзләрен йомды, канатканчы иреннәрен тешләде. Кинәт аның зиһене чуалып сүтелде, җаны, тагы да җиңеләеп, каядыр югары омтылды, баш мие катып калды. Гүя ул ми түгел, ә бозланып каткан савыт...
Минзифаның башы әйләнеп китте. Ул Җир шарының үз күчәрендә бөтерелүен тәгаен генә тойды. Шуңа карамастан ул, күзләрен йомып, каккан казыктай утыра бирде. Нигәдер кыз салкын җилнең тәнен капшавын да сизмәде. Теге караңгы пычрак көз төнендә Габдулланың боз бармаклары тигән тәнгә хәзер җил генә нәрсә ул?!
Ул авырлык белән генә күзләрен ачты. Теге бичура-чуртан юк. Теге ярда — машина һәм мыеклы кеше...
Тагы кемне алырга килгән ул? Кемне? Үзе кем ул...
Күлнең көнчыгышыннан бер төркем ап-ак казлар йөзеп килә иде. Алар Минзифага якынайганнан-якынайдылар. Шулардай берсе, ап-ак киемле, ап-ак сакаллы бер иргә әйләнеп, Минзифа янына килде. Ни бу? Кем бу? Кыз, куллары белән җирне этеп, артка шуышырга теләде. Ак күлмәгенең йөрәк туры кызылга манчылган әлеге карт әйтте:
— Курыкма, кызым, мин синең бабаң...
— Бабам?
— Әйе, син туган елны кызыллар атып үтергән Шакир бабаң...
— Бабай, мин... Мине... Әтине... Ул безгә ташкала ягына качарга кушты. Туган авылны ташлапмы?
— Беләм, кызым, беләм, сандугачым... Харап иттеләр сине... Әтиеңне дә алып киттеләр... Качып котылыгыз сез!
Минзифа, сыгылып төшеп, җиргә капланып елый башлады. Бабасы килеп аның маңгаеннан сыйпады, чәчләреннән иркәләп сөйде:
— Бирешмә, кызым! Син исән бит әле. Исәннәр яшәргә тиеш! Үлгәннәр генә кире кайтып яши алмыйлар...
— Шушындый мәсхәрә белән яшәргәме ? Шундый мыскыл белән гомер итәргәме, бабакаем?!
— Ә син оныт ал арны!
— Башыңдагы яулыгың пычранса, ташлап котылырга була, һичьюгы, юып киясең. Ә бу хәлне ничек онытырга соң, бабакаем? Җан ярасы юылмый икән ич...
Минзифа тагы сулкылдап елый башлады. Күзләреннән агып төшкән яшьләре иреннәрен пешерде, аннан соң ачыттыра башлады.
Ак Карт аның аркасыннан сөйде:
— Аңлыйм, кызым, аңлыйм. Менә минем дә җәсәдем туфрак белән күмелгәнгә ничә еллар инде. Тән күмелүгә үк үзенә тынычлык таба икән, ә Җан — юк. Менә бит Тәнсез Җаным газапланып йөри, ил эчендәге халык кырышны күреп җәфалана. Эрбәлүтсия бар халыкны акка, кызылга буяган иде, хәзер әнә "халык дошманнары"н эзли башладылар. Дошманнары булгач, аның дуслары да булырга тиеш ич инде, ә кемнәр соң ул халык дуслары? Һәр җиргә оялаган ябалакҗасуслармы? Болар бит... Шуны гына аңламыйм. Халык кадәр халыкның үз эчендә нинди дошманнары булсын ди инде?! Акылга сыймый бу! Кешеләрдән көлү өчен, аларны мыскыл итү, тыныч яшәтмәү, инде килеп ахырда газапларга салу, һәркемнең иң газиз гомерен вакытсыз чикләү өчен шул ук кеше исеме астында йөрүче адәмнәр ниләр генә уйлап чыгармыйлар да, ниләр генә кыланмыйлар. Әйтерсең якты кояш астында алар үзләренә мәңгелек урын дәгъвалыйлар. Гүя үзләренең гомерләре иксез-чиксез. Бер көн Үлем якаларыннан тоткач, бик нык үкенәчәкләрен, әле үлмәс борын Җан газаплары кичереп, бу дөнья тәмугларын татып китәчәк бит алар. Ярый да минем кебек бер пулядан кисәк кенә үлеп китсәләр...
— Ал арның үкенүләреннән, җан газабы кичерүләреннән безгә ни файда, бабам?
— Бер файда да юк, киресенчә, аларны жәлләп тә куясың әле.
— Ә алар безне жәлләделәрме соң?
— Иблис котыртты аларны.
— Кайсы Иблис? Мыеклы Иблисме?
— Яши-яши аңларсың әле, кызым...
— Ә минем яшисем килми!
— Яшәү бер генә... Ничек тә яшәргә тырыш! Әгәр кире кайтып булса, яшәү өчен мин барысын да бирер идем... 
— Намусыңны да сатар идеңмени, бабакай?
— Юк !
— Соң?
— Мин беркемне дә сатмас идем, әмма бар җыелган байлыгымны бирер идем...
— Аны бит болай да талап алганнар?!
— Ә мин үз кулларым белән тапшырыр идем яисә барысын ташлап качар идем...
Минзифа бер ноктага карап торды. Аның күзләрендә нур сүнгән, ал ар да җиңеләю галәмәтләре сизелә иде. Дөрес, вакыт-вакыт ал арда акыл яктысы да сирпелеп китә. Ләкин бу болытлар арасыннан күренеп киткән кояш кебек кенә. Гомумән, аның Аңы кояшлы көнгә түгел, ә айлы төнгә охшаш иде.
Ул күзләрен Күккә ташлады...
Көнбатыштан, башкала, ягыннан, болытлар куерып килә иде. Тагы җил кискен генә исеп куйды. Ул кызның куе аксыл озын чәчләрен яулыгы астыннан эзләп, таратып ташлады. Яулыгын бабасы белән сөйләшкәндә ябып куйган иде, чөнки олы кеше алдында яланбаш утырырга бик читенсенде, оялды ул. Шулай өйрәтелгән вә өйрәнгән.
Шул арада Шакир бабасы да юкка чыккан, күлдә йөзеп йөргән теге казларга барып кушылганмы? Кызның аңа соңгы соравы бар иде ич:
— Бабакай, миңа ничек яшәргә соң?
Күктәнме (әллә кыр казлары оча инде!), күлдәнме (йорт казларыннан бер генә аваз ишетелде):
— Кыйгак! Кыйгак! Кыйгак!
"Үзеңчә яттгә! Тик сак бул! Сак бул!" дип аңлады моны кыз.
VI
һәрнәрсәнең үз вакыты, ди. Ашыкма — көт!
Саллы адымнар белән авылга юл алса да, Сәләмә Габдрахман уена керткәнчә, "влач"ны шул ач егерме беренче елны алмады. Күрде: кешеләрдә "влач" кайгысы түгел, калач кайгысы. Кая гына борылып карама: Ачкүз-Ачтамак үзеңә карап тора. Ә "влач"ны кулга алсаң, алар бит барысы да, авылы белән, сиңа карап кына калмыйча, ашарга сораячаклар. Тапмыйсың икән, ботарлап ташлап, үзеңне учакка салып кыздырып ашасыннар! Ишетмәде түгел, ишетте: күрше авылларның берсендә, эт-мәчеләр ашалып беткәч, кеше итен ашаганнар. Үлекне...
Мә-ет-не... Гаепме?
Гражданнар сугышы елларында үлек — яфраклар, ә егерме беренче елда мәет революция җимеше иде. 
Шуңа Сәләмә Габдрахман, тычкан күргән мәчедәй, кисәк кенә катып калды, шым булды, посты, бары мыек-сизгечләрен генә алга ымсындырды:
— Сак бул! Той-сиз! Хәзер сикереш булачак... Ләкин апгыкма. — көт!
Беренче сикереш. Идел буендагы ач халыкларга Америка ярдәме вакытында ясалды. Габдрахманның баш чүмече уйлау, фикер йөртү сәләтенә аз сыйдырышлы булса да, корсак дигән казан шәрифләре күпме ягып та туймый торган паровоз миче кебек иде. Гомумән, алар нәселе, гәүдәгә бик алдыра алмаса да, ашауга бик каты булды. Икенче яклары: болардагы ирләр хатын-кыз күрсә, хатын-кызлары ир күрсә, өс-башларын салып атар дәрәҗәдәге түземсезлек гамәленә якынаялар иде.
Башкалардан калып азмы-күпме бүленгән азык-төлекне кабат микъдарлаганда, Сәләмә, балга төшкән чебен кебек, шушы эшкә ябышты. Әкияттәгечә, ул "туй"да Габдрахманның авыз-борыны май булып, башкаларның "мыек очы"на һәм "ирен чите"нә генә эләкте. Тигезлек буламыни дөньяда!
Шуңа, иң беренче эш итеп, ул йорт-җирне тәртипкә кертте, юлдан югалган әтисен эзләтеп маташмаса да, улы Усал Батталңы каеш белән акыртып ярды:
— Йөрмә нәсел бозып, теләсә кемгә чыпчыгыңны күрсәтеп! Ул күрсәтер өчен түгел, башка эш өчен.
Малай дуңгыз урынына чинады-чинады да кинәт кенә әйтеп салды:
— Үсеп кенә җитим менә, бер сукканыңны өч белән кайтарам! Күрерсең әле син дә күрмәгәнеңне.
Шаккатты Сәләмә. Башта тораташ катты, ә аннан соң...
Менә ул, юләр кешегә охшап, ахмакларча тавышлар чыгарып көлә башлады:
— Вәт чукынчык малай! Вәт эрбәлүтсия солдаты! Бигрәк тә башлы икәнсең син, бар, чык, тай моннан!
Малай ишегалдына чыгып йөгерде, артына төшкән каешның һаман да тәмен тоепмы, печ итә башлады. Габдрахман һаман да ерык авызы белән тәрәзәгә капланган иде, Усал Баттал — "баттглы малай" әтисенә әйберенең башын күрсәтте:
— Менә сиңа мә!
Берничә минутка Габдрахманның ерык авызы ябылмый торды, аннан ул таза-юан бармаклы дәү кулының (алар нәселе олы куллы иде) сугардай булып күтәрелүен сизми дә калды. Тәрәзә-өй аркылы сугам диеп тә, әтисенең буе җитмәгәнен аңлаган Баттал һәйкәл сыман каткан көе кала бирде. Бары шуннан соң гына, байлыгын кибетенә бикләп куеп, коймага терәлгән кармак таягын алды да сызгыра-сызгыра Шөн елгасына керкә тотарга төшеп китте. Бу эш малай өчен иң зур ләззәт иде.
— Өйләнергә кирәк! — дип уйлады аның артыннан карап калган Габдрахман һәм ул кирәкле икенче сикерешне ясады.
Ач җәйне узып, кышка кергән чор иде. Арык кына бураннан ауган бакча читәнен төзәтеп йөргәндә, күзен читкәрәк аткан иде Габдрахман, генерал күргән солдаттай үрә катты. Үрә катмаслык та түгел иде, үзләренең ир колларына Хак Тәгалә мондый могҗизаны йөз елларга бер генә күрсәтәдер. Ир дигәнгә басым ясау да шуннан: Габдрахманнан 30 — 40 метрлар гына читтә күршеләрнең күршесендәге кара мунчадан гаҗәп бер таза гәүдәле хатын-кыз чыкты да йомшак карга ташланды. Үзе шәп-шәрә, үзеннән, йөз кешелек ротага аш пешкән олы казан өстеннән чыккан кебек, пар бөркелә. Теге төньяктагы ак аю кебек аунады ак мамык карда. Инде якягына да каранмый гына кире мунчага кергәндә, Габдрахман күзләрен чытырдатып йомды да тавыш-тынсыз гына елап җибәрде:
— Ходаем, ниләр өчен газаплыйсың мине? Динсез кызыләрмие булганым өченме? Юк, юк, мин эчтән генә, кешегә сиздерми генә сиңа ышанам. Сиңа ыиганмау мөмкинме соң?! Ышту син, Ходаем!
Ул мең газаплар илә янә күзен ачты һәм, ишек ябылыр алдыннан әлеге хатынның берәр сутыйлы артын, чәчелеп төшкән кара сачларын күреп, янә бер тетрәнү кичерде.
— Иа Алла! — дип ыңгырашты ул. — Мин бит өйләнергә йөрим. Минем инде еллар буе хатын-кыз тәнен күргәнем юк. Кайтуыма хатыным да үлгән иде. Әзме-күпме тазарак ашау керүгә, ир заты шундук хатын-кызны уйлый ул. Ә бу? Менә монысы, мин күргәне? Ул бит иң кызыктыргыч алма. Чыдый алмыйм. Йә асылынам, йә ничек тә үтерәм үз-үземне...
Аны бу хәсрәтле уйларыннан бүлеп, мунча ишеге шалт итеп ябылды. Ишек ябылуга, тагы да авыр уйларга күмелгән Габдрахман, ыңгыраша-ыңгыраша, өенә атлады. Өендә дә үзенә тынычлык тапмады ул. Йокларга дип ятып та йокы кермәде. Күзен генә йома, теге хәйран таза хатын-кыз күз алдына килеп баса. Шуның өстенә ике аяк арасында да гүя нечкә җир түгел, ә каты таш. Шуңамы кендектән түбән ягы төне буе авыртып чыкты.
— Чабып атармын әле, йокы бирми дулап ятсаң, — дип уйлады ул үз "автономиясе" турында.
Юк, ул гаепле түгел. Монда теге хатын гаепле. Рәзе тере нәрсә түзәр аны күргәч? Ул бит! Аны күрсә, туксан яшьлек бабайныкы да... 
Иртәгесен Габдрахман разведчик саклыгы вә осталыгы белән белеште: аның күршеләренең күршеләрендә мунча кергән хатын дигәннәре егерме бер яшьлек Бибинур икән. Әле кияүгә дә чыкмаган, ди. Үзе әз-мәз генә иләс-миләс булгангамы, кушаматы Тилемсә Бибинур.
— Һай! — дип искә төшерде Габдрахман. — Ул кыз бит Сәер Галимулла белән Чәер Галиянең бердәнбере. Инде унике яшьләрдә үк җитлегеп, авылның иң юан кызларының берсенә әйләнгән иде, менә хәзер егерме бер яшьтә аңа ит-май шундый кунган ки, ул, һәрхәлдә, җиде поттан да ким түгелдер. Нәрсә ашап симергән шултикле, карап торырга тормышлары да хәйран түгел. Хәер, Сәер белән Чәер гомер буе шул ашау өчен генә яшәделәр дә ич. Аларга йортың ни дә, затлы күлмәгең ни. "Абзарда мал булсын, өстәлдә бал булсын!" Аларның яшәү кануны шул иде. "Чыктым аркылы күпер",— дип сөйләшүче Галимулла абзый сәеррәк кеше һәм аның бу сәерлеге акыл тубалына бер генә кашык нидер җитмәүдә икән, ә менә Чәере, чыра агачы кебек гөлт кабынып китүчән Галия түти, шул дөрләп янганда, өтерсез-ноктасыз бихисап җөмләләр әйтеп ташлый иде. Гомумән, болар бер-берсенә "чиләгенә күрә капкачы" булып, туган кызлары да әлеге чиләк белән капкачтан ерак китмәгән. Аның әти-әнисеннән төп аермасы да чамасыз тазалыгында гына. Кыз тууга ук диярлек кош баласы кебек авызын ачып ашарга сорады. Елый-елый да, көлә-көлә дә сорагач, Ата кош белән Ана кош шушы ачык авызга ашардай ни бар — коеп кына тордылар. Инде уникеунөч яшьләрендә үк аны ниндидер хисләр биләп алып, ундүрт-унбишләр тирәсендә алар үтергеч бер авыр уйлар китерүгә карамастан, вакытсыз ук тулышкан бу мөәннәс затын ашау җене барыбер җиңде, һәм ул нәрсә аның өчен дөньядагы иң зур ләззәтләрнең берсе булып калды. Кеше, хайван буларак, ике инстинктка нык буйсына: ашау — ул монсыз яши дә алмый һәм секс — шулай ук монсыз да аңа тәнен асрау бер дә җиңелләрдән булмый.
Тилемсәне яулап алу өчен гражданнар сугышы солдаты Сәләмә Габдрахман иләс-миләс кенә план төзеде башта. Керергә һәм әйтергә: "Минем хатыным да юк, әйдә, чык миңа кияүгә!" — дияргә. Ләкин бу уеннан шундук кайтты, ә бит аның әйтүе дә бар: "Син миннән карт инде, өч бала атасы идең син", — дип. Алай дисәң, ул аның хатынын, ике кызын хәтерли микән? Улы Батталны гына беләдер. Юк, монда кире чигенмәслек, бер атуда ике куянны эләктерерлек итәргә кирәк. Бибинурның әти-әнисе акыл ягына бераз кайтыш булсалар да, бик диндар вә тәкъва кешеләр. Заманында дин сабагына йөреп тә, баш савытларында берни дә калмауга карамастан, алар "Алла", "Бисмилла", "Аллаһу әкбәр" һәм башка шундыйрак сүзләрне зур савап, сихри атамалар санап, "дәһри", "зина", "динсез" кебекләрен гөнаһка кертеп, алардан шайтанның үзеннән курыкканнан да болай кыланалар иде. Менә шуңа Габдрахман эшне шул "гөнаһ"ка терәргә уйлады. Иртә якта Тилемсә Бибинурның чиләкләрен асып, зур артларын уйнатып суга китүе булды, ул, йөзенә, бигрәк тә күзенә мәэюс бер кыяфәт чыгарып, Сәер Галимулла белән Чәер Галия янына килеп керде.
— Әссәламегаләйкем! — диде ул керә-керешкә.
— Вәгаләйкүм! Вәгаләйкүм! — дип ашыгып җавап бирде Галимулла. — Габдрахман, синме, дим?
— Ул-ул! Башка кем булсын, — диде Чәер хатыны, чәен шопырып һәм нигәдер аңа астан гына карап. Аттгап утырганда кеше кергәнен бер дә сөйми иде ул.
— Ни җомышлар иде, кем, Габдрахман? — диде карт, урыныннан торып һәм аның белән ихлас күрешеп. Чын мәгънәсендә киң күңелле кеше ул.
— Җомышым дип, җомыш та түгел инде ул, Галимулла абзый. Гөнаһым зур минем сезнең алда...
— Гө-на-аһ? Ах-ах! — Ир белән хатын корт чаккандай чәбәләнеп куйдылар.
Иң беренче Чәер Галия телгә килде:
— Син, Габдрахман, гөнаһ, диеп, диеп гөнаһ, безне син, син безне, ие, безне син, Габдрахман, Габдрахман, алай бик, бик алай куркытма әле, әле куркытма, яме, дим, диюем, яме...
Тачанкадагы пулеметтан чыккан пулялар иде болар, һәрхәлдә, кеше авызындагы сүзләр бу кызулыкта атылып чыга алмаслар. Алай дисәң, пулялар бер арты, бер алды белән очмыйлар.
— Ни гөнаһ? — дип, күзләренең агы белән генә карады Галимулла. Аларның карасы маңгаена ук менеп киттеме, баш мие шәрифләре белән киңәшләшеп төшәргә.
— Галимулла абый, Галия апа! Гафу итегез мин карт солдатны. Кичә... Ие, кичә мин ни... Сезнең алмадай кызыгыз...
— Әйт инде, инде әйт! — дип чәрелдәде Галия.
— Без аның белән мунчада зина кылдык...
Түшәм җимерелеп төште дә аларны сытып ташладымыни! Дөньяда Галимулла да юк, Галия дә. Булсалар да — икесе дә өнсезләр. Гүя алар түгел, ә таш потлар басып тора Габдрахман солдат каршында. Менә байталларга җан керде:
— Син, Габдрахман, Габдрахман, син, чистый оятсыз, оятсыз чистый адәм икәнсең, икәнсең адәм! — ди Галия.
— Гөнаһ бит бу! — дип, яман усал пышылдады Галимулла. — Алладан куркырга кирәк!
— Шул гөнаһымнан куркып сезгә килдем дә инде, — диде Габдрахман һәм кинәт кенә ике аягын бөгеп тезләнде: — Кире какмагыз, сүкмәгез мине. Алай итсәгез, үз-үземне юк итәм. Зинһар, атам-анам булыгыз! Сорыйм сездән... Гөнаһымны юыйм: бирегез миңа хатынлыкка Бибинурны?
Мондый тәүфыйктан ир белән хатын тагын өнсез калдылар. Әле генә алар алдында зиначы, көчләүче тора иде, ә хәзер... Бу бит үзе фәрештә икән, моңа канатлар гына үсмәгән. Әле фәрештәнең дә агыдыр. Затлысыдыр.
— Бибинур үзе, үзе Бибинур ни ди соң, соң ни ди? — Монысы Галия тавыигы.
— Габдрахман, сиңа чыгарга ризамы суң ул? — дип сорады Галимулла да.
— Риза-риза. Тик булган хәлне әти-әни генә сизмәсен, ди. Сез инде аңа әйбәтләп кенә әйтегез?
— Ничек? Кеч-ин? — диде Галия.
— ТТТьтлай, ничек итеп,— дип җөпләде карты да.
— Сез аңа, судан кайткач, кызым, менә без сине Габдрахман абыеңа кияүгә бирергә уйладык, диегез...
— Шыннан?
— Әйе, шыннан, шыннан, әйе?
— Ул күнмәсә, юри генә киреләнсә, шулай кирәк, хатынкызның эше — кияүгә чыгу, балалар табу, диегез...
— Суң? — диде карт, кинәт сабырсызланып.
— Шуннан соң, соң шуннан? — диде карчыгы.
— Соң, инде җайлап кына ризалатыгыз!
— Ие шул! Аннан — никах! — диде карт, кинәт бер карарга килеп.
Инде бу вакытта капка шыгырдаган тавыш ишетелеп, Габдрахман бу сөйләшүдән тәмам туйган иде. Шуңа ул күпмедер гаҗиз булып кулын селкәде дә язмышка буйсынды:
— Ни булса да булыр!
Менә тар ишектән чиләкләре белән түгел, гәүдә белән дә сыя алмаган Бибинур кайтып керде. Битләре майда кыздырылган пәрәмәч кебек ут яна, күзендә чиксез бер җылылык белән исәрлек чаткылары да сизелеп китә.
— Кунак бар икән. Исәнмесез! — диде ул, гөлдерәп торган тавыш белән. Нигәдер үзе зеп-зерәгә көлеп тә җибәрде. Габдрахман күрде: Бибинурның икенче ияге күгәрчен тамагы кебек үзалдына биеп тә алды. Картлар елмаешты, Бибинурның көлүен эчтән генә аның ризалыгына юрадылар. Моны Габдрахман да сизмәде түгел.
Бибинур чиләкләрен куеп утырышкач, картлар җайлап кына сүз башлады. Шунда ул шаккатты: юк, болар икесе дә — Галимулласы да, Галиясе дә — бер дә юләр түгел икән ич! Әллә инде, каһәре, аның ялган сөйләгәнен дә үтәли күргәннәрме? Болар бит, бик акыллы гына итеп, инде кызларының егерме бер яшьне узганын, аның яшендәгеләрнең күбесе кияүдә икәнен, шактыйларының инде баласы да булуын бик тәртипле, бик акыллы сүзләр белән аңлаттылар да бирделәр. Менә сиңа Сәер белән Чәер, ә?! Сәер Чәер, Чәер Сәер болар.
Кызлары да озак уйлап тормады:
— Әтиләр риза булып, әниләр каршы төшмәгәч, кияүгә чыгармын инде алайса, — дип, туп-туры Габдрахманга карады. Аңа иң беренче бу ирнең дәү кулы һәм берсе-берсе урындык аягы юанлыгындагы бармаклары ошаган иде. Кызның күзләре зур, кара булу өстенә, аларда яшь бозау карашы да сизелә иде. Менә ул урынында борылыбрак куйды, сәке такталары шыгыр-шыгыр килде.
"Җимереп кенә төшерә күрмәсен сәкене!" дип коты очты Габдрахманның. Дөресен әйткәндә, ул бу тау-кешедән, әвен кадәр кыздан курка башлаган иде инде. Моның бит беләкләре дә кемнеңдер ботыннан юан. Бу бер утыруда ярты чиләк бәрәңге ашыйдыр.
"Иа Алла! — диде эчтән генә дәһри ир. — Күрәселәр бар әле моның белән. Ничек кенә ашау төткәрерсең моңа? Үз башыма бәла алдым түгелме? Беткән идемени бер сөякчел хатын. Зату андыйлар эшкә җиңел, хәрәкәткә кызу, һәр җирдә җитез булалар. Аның бит әле күлмәге дә моңа өч хатын-кыз сыярлык кирәк. Бер нәфсемне тыймыйча капты башлар. Ни хәлләр итмәк кирәк?! Хәзер инде соң..."
...Никахтан соң кияү белән кәләш шул ук күршеләрнең күршесендәге мунчага киттеләр. Чишенеп ташлагач, Бибинурның теге көндәге гәүдә-сынын инде якыннан ук күргәч, Габдрахманның кара уйлары коелды да төште. Сыерны кочкандай итеп, ул кызны кочагына алды:
— Бибинур, яратам мин сине!
— Беләм...
— Ничек беләсең?
— Суң, син яратсын өчен, теге көнне нәрүш шәрә тән карга чыгып аунадым ла инде мин...
Габдрахман, утлы тимер баскандай, колак яфракларының кызышып китүен тойды.
— Габдрахман абый, бер ятуда бала буламы ул?
Хәзер инде картлар түгел, Сәләмә үзе өнсез калды. Кызның соңгы сүзләре тереләй суйды аны. Хәер... Бибинур кыз да түгел иде бит.
VII
Октябрьнең егермесендә туган Габдулла Бөек Октябрьнең егерме еллыгын бәйрәм иткәндә хәйран гына янды. Дөресен әйтсәк, балкып янды да алкып сүнде.
Шушы егерме еллык бәйрәм алдыннан митингка Шакир байның йортыннан әмәлләнгән клуб дигән нәмәрсәгә өстән олы хуҗалар киләчәк иде. Өстәге башлыклар гел дә урыслар була, шуңа халыкның колхозда яшәвенә ризалык-шатлык белдереп, бер крәчтиян рич... (аның урысчасы "речь" икәнен авылда юньләп эт тә белми, хәер, аның "һау-һау"дан башкасын белгәне дә юк!) әйе, ә җук! — шул ричне сөйләргә тиеш иде. Гражданнар сугышы солдаты Габдрахманның бу тел куәсе "хлеп", "картушка", "бидрә", "водка"дан югары түгел; боларга "Лилин", "эрбәлүтсия", "миравай пужар", "эрбәлүтсия кани" (атлар, димәк) һәм тагы "буржуй", "кулак", "миравайимпериализм", "винтовка", "пулемет", "шашка", "краена знамә", "калхуз" кебек әкәмәт шәп сүзләр керә иде. Соңгы ун елда ил өстендә тагы бер озын, оп-озын канатлы сүз күтәрелде. Бу сүз-кошның канатлары Җир шарының алтыдан берен каплап, аның күләгәләре Азия, Америка, Европа, Африка, хәтта Австралия кебек материкларга, дөньяның кисәкләренә дә төшә иде. Бу — Сүз-Кош! Ул "вождь миравага пырлатериата" дип атала. Габдрахманның белем төями генә гомер елларыннан, тормыш юлларыннан теректерек барган арба башы әлеге Бөек Сүзне ал тәгәрмәчләр тәгәрәгән күчәр өстенә үк алып барып салды һәм кирәкле урында ул аны, кузгатып алып, байрак урынына күтәрде:
— Вождь миравага пырлатериата!
— Бөтендөнья эшчеләре-пырлатериләре юлбашчысы!
Татарча әлеге сүз төссезләнеп-көчсезләнеп кала, ә урысча бик усал яңгырый иде. Шуның өстенә "өстән" килә торган хуҗалар татарча белмиләр, аларга урысча сөйләргә кирәк. Крәчтияннәрдән урысчаны юньләп белүче юк дисәң, Шакир байның атларын караган Галәветдин Ильяс шәкерттән һәм ал ар дан ике чакрым гына ары торган Өчнәвер урысы, көтүче Мәкчимнән бераз урысчага өйрәнгән иде. Революция тугач, Кылый Галәветдингә, Шакир бай мөлкәте туздырылганда, бер аксак бия туры килде. Колхозлашкан вакытта аны, бай хезмәтчесе буларак, Габдрахманнар иң беренчеләрдән күмхуҗга алдылар. Башта моңа бик шатланган Кылый бердәнбер аксак биясен "уртак дбур"га (шул ук Шакир бай абзарлары) китерергә кушкач, үкереп елаган иде:
— Бу эрбәлүтсия хәтәр хәйләкәр икән! Башта Шакир бай абзарыннан миңа аксак бия бирде. Сине бит бай изгән, Галәветдин, дип бирде, рәхәтен күр мин тугач, диде. Ә хәзер, күмәк хуҗалык дип, шул ук аксак бияне янә бай йортына тапшырырга куша. Юк, кермим калхузыгызга!
— Син инде кердең! — диделәр аңа.— Хәерче булуың белән кердең.
— Алайса, мин кире чыгам... — диде Галәветдин, кылый күзе белән туп-туры карап.
— Аннан беләсеңме кая барасыңны? Иә әле, чыгып кына кара! — Һәм аңа көнбатышка төртеп күрсәттеләр. Ул шул якка карады: кояш баткан ул якта Мәскәү дигән башкала, тора иде бит. Ә бирерәк? Анда алып китсәләр — Пүләнкә төрмәсе. Ә бирерәк? Кылый Галәветдиннең күзе тагын да кылыгаеп-кылыйланып, аркасына салкын тир бәрде. "Бирерәк" дигәне авылның көнбатышында сыртта яткан зират иде. Галәветдиннең уйлары ерак йөгереп уйнамый, шуңа алар зираттан ары китә алмадылар да...
Һәм Галәветдин колхоздан чыгуның кая илтәсен баш мие Шәрифләренә нык кына сеңдереп куйды, инде мөмкин кадәр Сәләмә Габдрахманнарга елышты. Габдрахман исә "вождь миравага пырлатериата"ның һәм куркыныч, һәм саклаучыяклаучы икәнен төшенеп үк җиткән иде. Ишетми түгел: илдә "чистка" бара, әлеге "вождь-юлбашчы" яшеренеп калган дошман элементларны еракка, кайтмый торган җиргә яшерә иде. Мондый вакытта юлбашчының идеяләренә турылыклы булуыңны кыеклап булса да күрсәтергә кирәк.
Моның өчен Октябрьнең егерме еллыгын каршылап җыелган митингта крәчтиян Галәветдин колхоз тормышын күкләргә чөеп рич тотарга тиеш. И баста! (Ул бу сүзне вагонда кайтканда революция матросыннан ишеткән иде.) Галәветдин рич сөйләргә әзер дә, әмма дә ләкин ничегрәк әйтергә соң? Аның татарча да күп сүзе "түгә!" дип сыер куудан, "маһ-маһ" дип эт чакырудан, "бәһ-бәһ" дип атка печән, солы салудан ары узмый. Эшләсә — сүзсез эшли, ашаса — сөйләшми, үз алдындагы табагына кадалып ашый Галәветдин. Ә монда рич? Үзе әле урысча!
Монда да җаен тапты Габдрахман. Ә камсамуллар башлыгы Габдулла нигә? Кылый Галәветдингә рич язып бирә алмыймы Карсак Габдул? И-и-и, Әҗук Абҗукмы?! Булдыра ул, булдыра. Гарәпчә дә яза ала, латинча да сызгалый, урыс алфавитын да белә. Нинди баш кирәк моңа! Берүзе өч төрле язуны белсен әле. Бу бит үзе үк пырфисыр дигән сүз.
Шулай итеп, Кәтүк Габдул, камсамуллар башлыгы Абдулла Мазитович Хозятов (русча шулай шәп яңгыраганга, Хөҗҗәт, Мәҗитләр исеме бозылып, Габдулланың ашлык суга торган чабагачка охшаган бердәнбер "г" авазы шул тирләп-пешеп ашлык суккандамы төшеп калды. Бәлки, сынып ук калгандыр. Була андый хәлләр!), әйе, Әҗук Кәтүк Габдуллага Кылый Галәветдинне рич әйтергә өйрәтергә кушылды.
— Кара аны,— диде Сәләмә Габдрахман. — Палитическәй ягын онытма! — Аннан кинәт ярым пышылдап өстәп куйды: — Палитическәй як аксаса, син дә, мин дә Себер каргалары булачакбыз. Онытма: төп сүз — "вождь миравага пырлатериата!" Ну инде тагы "Атец народов!"ны еш кабатлау кирәк булыр.
Рич өйрәнергә Габдулла янына кырык ямаулы күлмәген кырык беренче тапкыр хатынына юдырып кигән килеш килде. Үзе "ясин" чыкканнан соң бозау көткән шанлы ишан кебек вәкарь генә утырды. Сүзнең "палитическәй" икәнлеген сизенеп яисә сизенә язып, еш кына тамагын кырып алды.
Дәрес башта әйбәт үк барды: "в колхозе жить хорошо", "коллективный труд" дигәннәрен Кылый Галәветдин тирләп-пешеп печән чапканнан соң яисә атларга башак биргәннән соң, өенә кайтып, ярты самавыр чәй эчкән урынына да күрмәде. Хәтта үз урысчасы да "урыччарак" кына булган Габдулла да тел шартлатып куйды:
— Син, Чалыш...
— Иә, йә, үзеңнең Әҗ...
— Ә җук! Галәветдин абый, майда йөзгән коймак икән син бу эштә! Урыччаңны әйтәм.
— Ильяс шәкерт өйрәтте мине урыс теленә. Аннан соң, күпмедер пупалый башлагач, Өчнәвер Мәкчим белән тел кайрадым. Шомарды инде менә! Көтүдә бит вакыт күп. Мин кояш чыгышыннан алып киләм малларны, ул кояш батышыннан. Шул чыгыш белән батыш арасында, ие, тел кайрадык. Чукынчык Мәкчим "бир" дигән татарчаны да өйрәнеп калды миннән. Шакир бай яхшы ашата иде ич. Минем сумка азык белән тулы, ә аныкында беттән бангка. берни юк.
— Ә җук! — дип акырды кинәт моңарчы тыңлап тик торган Габдулла, ә үзенең күзләре ярга ыргытылган алабуга балыгыныкыдай түп-түгәрәкләнеп калды. — Син, кылый тәре, өстән килгәннәр алдында бу сүзеңне ычкындыр тагы. Шакир бай — контра, аны кызыллар үз коймасына терәп аттылар, беләсеңме шуны?!
— Соң, белмәскә... — диде сөмсере коелып, икенче күзе дә кылыгаеп киткән Галәветдин. — Үзем күрдем ич атканнарын. Атларыңны бездән яшергәнсең, Кызыл Әрмиягә бирергә теләмисең, дуржуй, дип аттылар аны.
— Дуржуй түгел, буржуй,— дип төзәтте камсамул Габдулла "укучы"сын.
— Буржуй икән буржуй, ие, әмма дә ләкин бөтен авылны шул Шакир бай туйдырды, әҗәткә онны, акчаны аннан алдылар. Менә без утырган кылуп та аның йорты, Мәтә елгасы буендагы мәчетне дә ул салдырды.
— Кон-тра! — дип акырды Габдулла, тагы күзләрен ямьсез шарландырып һәм Галәветдиннең кырык ямаулы, кырык беренче тапкыр юылган күлмәк якасыннан эләктереп алды. Яка кызганыч кына итеп шырт иткән тавыш чыгарды да берни дә уйламый гына ертылып та китте.
— Ай Аллам! — дип үкереп җибәрде Кылый Галәветдин.— Катын үтерә бит мине моның өчен. Бердәнбер күлмәкне шулай итәләрмени?! Тагы сәке астында төн кундыра бит инде ул. Ярый ла сезнең... Минем зиндан сәке астында гына ич!
Шулай итеп, беренче "дәрес" яка ямау белән тәмам булды. Ә Габдрахман "укытучы" Габдулланы пешекләде һәм ярдәмгә Ильяс шәкертне дәште. Ул, авылның иң укымышлы кешесе булып, һаман да "шәкерт" кушаматы йөртсә дә, илле яшьләргә якынлашып килүче адәм иде. Бик пөхтә, чиста, горур, зиһенле зат. Үзе кирәкмәгән ифрат гади. Ләкин бу кеше ни сәбәптер, ричне язып бирсә дә, аны Галәветдингә өйрәтергә теләмәде. Икенче дәрес тагы "ялгыз укытучы" белән "ялгыз укучы" арасында гына үтте. Һәм, әйтергә кирәк, шома гына барды ул.
Инде:
— Да здравствует 20-летие Великой Октябрьской революции!
— Слава отцу народов!
— Слава великой партии болыпевиков! — дигәннәре татар авылы крәчтияне Кылый Галәветдин авызыннан исәпсез-хисапсыз акцент кисәкләре, аерым авазларны вату-җимерү белән чыкса да, шулкадәр зеңгелдәтеп-чеңгелдәтеп әйтелде ки, беркавым икесе дә бер-берсенә карашып шаккатып тордылар. Хәлләр, ә! Хәйран гына бит!
Ә менә "Да здравствует великий вождь мирового пролетариата!" читәннәрендә беренче, икенче, өченче, дүртенче, бишенче сүзләр ярыйсы гына сукаланып чыксалар да, "пролетариат" Кылый Галәветдингә — крәчтиян кешегә капкын булды. Әйләндереп әйтә генә алмый бит шул "пролетариат"ны. Соңгы иҗекне ул шәп әйтә: "ат"мы ат! Гомер буе атлар караган Галәветдингә бу сүз солы кибәге урынына, ат тизәге урынына да тормый. Ә менә баттгы? "Проле" дип башланганы үтерә дә куя, кычкыртып суя. Чөнкиме? Чөнки шушы "ат"ка бетә торган сүзне ул "пырлы ат" дия дә, юләр ахмактан көлгән кебек, сары тешләрен ыржайтып елмаеп, кылый күзен камсамул Габдуллага тери. И җеннәре чыга Габдулланың. Кабат якасыннан алмакчы итә, әмма энә-җеп эзләп йөрүләре искә төшә. Ә юк, Галәветдиннең сәке астында кунасы аның төшенә дә керәсе түгел, ә яка тегеп утырулары...
— Син,Чалыш! Телеңне тегеп куйганнармы әллә?
— Габдулла энем, — дип тузынып китә тегесе дә. — Әгәр болай мыскыл итсәң, Сәләмәгә... ие, кхм! Иә Габдрахманга әйтәм, йә өйгә катын янына кайтып китәм.
— Ә җук! Җә-җә, Галәветдин абзый, — дип тынычландыра аны Габдулла. Аннан, кинәт искән төньяк җиледәй, тагы давылланып ала: — Соң, карт тәре! 
— Муеныма асмаган әле. Мөселман мин, энем.
— Бирермен мин сиңа "мөселман"ны. Без — атеистлар!
— Аңа карап кына Алла юкка чыкмый. Ул — бар! Ул әнә өстә, — дип, күккә күрсәтә карт. — Синең мине җәзалап утыруыңны күзәтә. Лә илаһы... Өйрәтсәң, юньләп өйрәт, өйрәтмәсәң — киттем бардым...
— Әйдә, иҗекләп минем арттан кабатла, — ди Габдулла.
— Разый, баш өсте!
— Про, диң!..
— Пыра ...
— Ярый инде, проле, диң!
— Пыралы ...
— Тәк, алга таба пролетари, диң!
— Пырлатары...
— Ярыйсы, ярый, Галәветдин абзый, бер дә кыек-кылый чыкмый кебек...
— Без татарга ярамаган тагы! — ди карт үпкәләп.
— Әнә шулай дип йөргәнгә артка калдык инде без, картлач!
— Шакир бай да шулай дия иде.
— Опять Шакир бай. Палитическәй хата бу, беләсеңме, анаңның фәләнен бәлеш итим!
— Кабергә бар, итәрсең! — ди карт үпкәләп.
— Нәр-сә-ә?!
— Минем әнәйнең кабергә кергәненә илле ел инде. Тимә син аңа, кагылма рухына! — ди карт ачуланып.
— Соң, синең анаңны искә алмадым ла мин. Сүз тынышы ул, беләсең килсә...
— Тыныш сүз тынышы булса да, син камсамул кеше бит, нигә миңа әйтәсең аны, — ди Галәветдин, алама бүреген кия башлап, һәм, чикмәнен тотып, ишеккә юнәлә.
— Галәветдин абзый, онытма, бу — Габдрахман абыйның сүзен үтәмәү була, ә аның чыбыркысы Шакир байныкы ише генә булмас!
— Шакир бай мине бервакытта да кыйнамады.
— Опять Шакир бай?!
— Үзең әйтәсең ич... — ди карт, иреннәрен турсайтып.
— Җә, җарар! Ә җук! Әйдә, тагы бер кабатлыйк та бүгенгә җитәр...
...Төнге сазны ерып кәнсәләрдән икәү кайта. Яшь һәм карт кеше. Укытучы һәм укучы. Укытучы яшь Габдулла көйгә нидер сызгыра, ә укучы Галәветдин карт үзалдына гел бер сүзне кабатлый. Бозык патефонмыни:
— Пырла-тар-аты, пырла-тари-аты, пирлы-тари-аты... Һи! Пырлы-ат... Тфү! Һаман пырлы ат...
* * *
...Бәйрәм бәйрәм инде, күңелле узды: Габдрахман ачып җибәрде, Пүләнкәдән килгән башлык Иван Иваныч Чернов речь тотты. Халык аңласа да, аңламаса да котырып кул чапты. Революция аны кул чабарга өйрәтә башлаган иде инде. Ә менә күмәк хуҗалык күмәк кул чабарга өйрәтте. Иң ахырдан, яңа тормышны коручыларга — Бөек Партиягә, аның Бөек Юлбашчысы, халыклар Атасына рәхмәт әйтеп, бер крәчтиян рич тотарга тиеш иде. Бу, әлбәттә, сезгә билгеле Галәветдин инде. Менә ул сәхнәгә менде, бер күзен — туры карый торганын — халыкка төбәп, берсен — кылыен — Мыеклы Юлбашчы рәсеменә текәп рич әйтте. Шәп әйтте, көтүче Мәкчимнән өйрәнгән нәрсә! Хәер, ул башта Ильяс шәкерттән өйрәнде ич әле. Менә шулай, надан татар крәчтияне сөйләр дәрәҗәдә урысча рич әйтте ул. Хәтта күбесе шаккатып тыңлап тордылар:
— Көтү көтеп кенә йөргән кеше кай арада, кайдан өйрәнгән ул урысчага? Әллә атлар урысча сөйләшә микән?
— Шакир бай әйбәт сукалый иде урысчаны...
— Ә улы Ильяс пырафисырдай белемле, ди...
Әмма дә ләкин!
Сөртенде Кылый Галәветдин бер сүзгә, сукырларча сөртенде. Юк шул, "пролетариат" сүзенә түгел, төнлә уянып та ярым саташып:
— Пырли-тари-ат! Пырлы тәре аты! — дип кычкырып ятканга, ул аны бик шома төгәлләде, бигрәк соңгы "ат" иҗеген (аның өчен бу изге сүз иде!) шәп итеп — егетләрчә яңгыравыклы, ирләрчә көр тавыш белән әйтте. Ә менә алар игътибар да бирмәгән бет кадәр генә сүзне дөрес әйтмәгән икән. Ул иң соңыннан: — Даз-дырас-тует бәләки вошь миравага пыри-тари-ат! — дип тәмамлаган иде.
— Вы что?! — дип акырды кызыл җәймәле өстәл артында авыз читләренә көлемсерәү катыш теләктәшлек белдереп утырган Чернов. — Вы что, поганые?! Вождь есть вошь, да?! Я вам покажу, вшивые. Завшивели, да? Шубу вашу сожгем!
Халык калтырап төште. Гражданнар сугышы солдаты Габдрахманның ияге һавада асылынып, күзләре суйган сарыкныкыдай мәнсез акайды. Габдулла дер калтырап клубтан чыгып ычкынды. Ярый инде, бу юлы бәләкәй буйга рәхмәт, аның уктай атылганын ишек төбендәге Галәветдин эте Дүрткүз дә күрми калды.
Икенче көнне Шакир бай хезмәтчесе, аксак бия биреп колхозга кергән Кылый Галәветдинне Кара машина килеп алып китте. 
Кая алып китте?
Бу турыда сорарга да курыктылар.
Бәйрәмнәрдә рич тотарга теләүчеләр сугышка кадәр булмады диярлек. Авызларга йозак эленде.
Ә Карсак Габдулланы Сәләмә Габдрахман идарәгә алып кереп тукмады:
— Әйттемме мин сиңа, палитическәй хата җибәрә күрмә, дип?!
— Соң, җүри, ә җук! Әйе, җүри өйрәтмәдем ич инде, Габдрахман абзый. Юкка сугасың!
— Ильяс шәкерт язган кәгазең исәнме?
— Менә ул. Анда бернинди дә хата юк. Вождь вошь диеп язылмаган. Әйткәндә Галәветдин Чалыш бозды аны, ул Кылый кыеклады.
— Мә берне! — дип ямый Габдрахман Габдуллага. — Сөен, ярый әле Чернов татарча белми. "Бәләкәй воттгь" дигәнен дә ишетсә, икебезнең дә башлар Себер китә иде. Юк, атачаклар иде безне, малай актыгы. Белдеңме, кәрлә, кәтүк, карсак, катык, казык, кадак, ә? Белдеңме, Әҗук токымы?! Палитическәй хатаның ни икәнен аңладыңмы инде? Мә берне! — Габдрахман сукса — үгезне аудара.
Габдулла тәгәрәп китә һәм еламсырап сорый:
— Габдрахман абзый, җаныкаем, ә җук!
— Нәр - сә ?
— Бар сүзеңне тыңлармын! — ди тегесе, үрмәләп килеп аның итегеннән үбә. — Кыйнама инде, егет кеше бит мин. Кызлар ни дияр?
— Бүген үк Ильяс шәкерт өстеннән жалу әзерлә. Онытма: Чернов моның белән генә, ие, моның белән генә туктамаячак. Үзебезне коткару өчен тагы бер корбан бирергә кирәк. Ие, Галәветдин кылый тәре әйткәнчә, ие, кемнедер текә ярдан упкынга төртеп төшерергә кирәк!
Шакир бай атларын караучы атлар көтүчесе Кылый Галәветдин ошбу дөньядан шулай гаип булды. Истәлеккә бары Сәләмә Габдрахман теленә ни сәбәптәндер аның сүз саен диярлек куллана торган "ие" ымлыгы гына кереп калды. Аңламады түгел Габдрахман, аңлады: өстәгеләр сүзенә һәрвакыт "ие!" дип торыр заманнар килде. Ату — Кылый Галәветдин юлы көтәчәк. Ә ул юл... Ий-йе-е-е!
Ни генә димә: шушы сүзне әйт инде! Өстән кушалар икән, урысча:
— Есть! — дияргә кирәк.
Кушалар икән, инглизчә:
— Иес!!! — диң. — Тыңлыйм, диң. Буйсынам, диң... 
Габдуллага килсәк, аның эчендә Габдрахманга карата кара үч җыелды. Кыйнап хур итте бит егет кешене Сәләмә!
Ә хурлык зур үч тудыра ул.
VIII
Үч явыз көч кертә...
Авыз-борыны канаган Карсак Габдулла, теләсә дә, теләмәсә дә, Ильяс шәкерт йортына юл тотты. Карлы сазны ерып бару авыр түгел иде аңа, ә менә күңелгә утырган лышкырдык ләмне җан белән ерып карау — һәй, иң яманы шул икән! Яман баш калкыта һаман, ә яхшылык үрелеп кенә карар, ди...
Нәрсә диде Сәләмә? Ильяс шәкерт өстеннән жалу әзерлә, диде. Бер гаепсез Кылый Галәветдинне утырту җитмәгән, инде гөнаһсыз диярлек Ильяс шәкертне, шәкерт Ильясны да үлем авызына тыгаргамы? Аның үз гомерендә чебен үтергәне бар микән? Берәр кешене кимсеткәне яисә кечтеки генә булса да начар эш эшләгәне бармы? Юк бит!
Шулай уйланды Габдулла шәкерт Ильясларга юл тотканда. Инде күптән шәкертлектән чыккан, узган гасыр азагында туган Ильясны халык, шулай зур гыйлемгә ия булганы өчен, олылап "шәкерт" дип атый иде. Баштарак шәкерт Ильяс дисәләр дә, тора-бара Ильяс шәкерткә ныграк күнектеләр.
Юлда барганда ул үзенең Минзифаны да бик тә күрәсе килүен аңлады. Ярата иде бит ул Минзифаны, күктәге йолдызны яраткан кебек ярата иде. Ләкин... Теге хәлдән соң... Инде менә үкенеч тә туа башлады. Соң, нишләрсең! Кичәгене бүгенгә кайтарып булмый. Бу — яшәеш кануны.
Җиделе лампа янган йорт янына туктауга, Габдулла эчтә кемнеңдер көйләп нидер укуын ишетте. Ильяс шәкерт намаз укыймы? Алай бик диндар кеше булмаса да, ул аның динне хөрмәт иткәнен һәм Аллага ышанганын белә иде. Ә бит үзе зур мәктәптә урысча да укып йөргән.
Карак мәче адымнары белән басып килеп, ул тәрәзә янына елышты. Эчтәге авазга, көй-мәкамгә колак салды:
Тау өстендә утырган ул, уйга калган;
Канатлары талган килеш җиргә яткан;
Маңгаенда — нурлы йолдыз; күзләренең
Шәүләсеннән офыкларда таңнар аткан.
Таңнар аткан, күренеп тора ерак илләр;
Яшерен генә аңа килеп сөйли җилләр:
— Фәрештәкәй, кач бу илдән! Монда вәхшәт,
Монда үлем, монда патша — газраилләр!
"Юк, бу дога түгел, бу шигырь бит. Ләкин нинди шигырь: "фәрештәкәй, кач бу илдән! Монда вәхшәт, монда үлем, монда патша — газраилләр!" дигәне пәлитическәй хата бит" дип уйлады Габдулла һәм гөлләр үсеп утырган өй тәрәзәсенә үрелеп кенә күз салды. Ул әсәренде: өстәлнең ике кырыенда Ильяс белән Фатыйма, аңа каршы якта Минзифа утыралар иде. Ильяс хатыны белән кызына теге шигырьне укый:
— Фәрештәкәй, кач бу илдән!
Алларында чәй чынаяклары. Теге усал сүзләрдән алар да чыңлап куялар кебек. Ильяс әлеге сүзләрне күбрәк аңа — Минзифага карап әйтә. Минзифа нигәдер башын ия төшкән. Ул шул мизгелдә дә фәрештәгә охшаган иде. "Безгә җирдә фәрештә кирәкми", — дип уйлады Габдулла.
Менә ул күзләрен ачыбрак башын күтәрде һәм әтисенә карады. Фатыйма өстәлдәге чәй чынаякларын җыеп кече якка алып чыгып китте.
— Фәрештәкәй, кач бу илдән! — дип кабатлады кыз үзалдына. — Гүя безгә карап әйткән бу сүзләрне...
— Нинди зур шагыйрь ул Такташ! Аның бит исеменә үк "даһи" сүзе яшеренгән, — ди Ильяс, кызына карап.
— Ничек инде алай ул, әтием?
— Менә кара: Такташның исеме Бади. Бу исемдә "даһи" сүзе ята: Бадине "д" хәрефеннән кирегә укый башлыйбыз, "даһ" чыгамы? Шуңа иң ахыргы хәрефне — "и"не кушабыз: даһи буламы?
— Кызык! — ди кыз.
— Әйе, бик кызык. Мондый сүзләр криптограмма дип атала. Ә Такташ чыннан да даһи шагыйрь. Без укыган шигырен ул уналты яшендә үк язган. Әле аның революциягә кадәр үк язылган "Караңгы төннәрдә", "Төркестан сахраларында" исемле шигырьләре бар. "Ачлык патша"ны да ул язган. Болар бит барысы да егерме яшькә кадәр үк ул тудырган шигырьләр. Аның даһи талантын революция үтерде. Ул үзе дә иртә китте дөньядан. Күрәсең, сизенеп китте. Дәрдмәнд әйтмешли, "ул туйга түгел" иде ул, чөнки әлеге "туй"да шигырь кыйммәт түгел.
— Ул бит, әтием, революциядән соң да ун елдан артык иҗат иткән әле. Әнә Тукай ун еллап вакыт эчендә нинди шигырьләр язган! Син бит аның язганнарын гел эчеңнән көйләп йөрисең.
— Дөрес әйтәсең, кызым, Такташ әле егерме беренче ачлык елны да:
Мин яралдым серле моңнарым белән бар дөньяны
Еглатырга, әйе, миндә көчле Байроннар җаны, — 
— Истә-истә, — ди Минзифа. — Син көйләп йөргән "Юану" шигыре ич бу.
Дәртле җырларым моңыннан ил елар...
Әйе, минем көчле рухымнан җир вә күкләр калтырар.
— Ә "Таң кызы"? — дип куя әтисе.
— Беләм-беләм! — ди Минзифа, кинәт кенә нурланып китеп.— Мин аны эчтән генә кабатлап йөрим.
Пәри кызы! Ник чыктың да юлларыма,
Утлы кызыл гөлләр тотып кулларыңа,
Гөлләреңне ыргытып бер елмайдың да
Ник яшрендең, төренеп таң нурларына?
— Бик серле шигырь! — дип өзә аны әтисе.
— Әкият-шигырь булып тоела ул миңа, — ди кызы.
— Дөр-рес! Аның бит әле "Җир уллары трагедиясе" дә бар. Бик көчле әсәр. Соңыннан Такташ ваклана башлый. Шәрекъчә язудан гарәп сәясәтенә кереп китә. Серлелеге югала аның, әкият-шигырьләре бетә, көнкүреш темалары, сәясәт турында язып, олуг талантын үз аягы астында таптый башлый. Аны революция үтерде... Ә бит шигырь бәясе төшсә, кешеләр бәясе дә китә...
...Карсак Габдулла тәрәзәгә тагы да үрелә төште, үзе эченнән генә уйланды. "Юк, шулай да вреднәй кеше шәкерт Ильяс. "Революция үтерде" дигәнең — пәлитическәй хата бит! Моны Сәләмә Габдрахман ишетсәме, иртәгә үк атаңа ат караган ялчы Галәветдин артыннан очачаксың. Кара машиналы, Кара мыеклы, Кара күн итекле абзый хәзер килеп җитә ул! Ул — карга, син — чебеш..."
Өй эчендә бер мәлгә тынып калдылар. Һәркем, бер гаиләдә яшәсә дә, иң борчыган, иң шәхси, башкаларга һич тә әйтергә ярамаган уйларына керде бугай. Бу уйлар, гомер буе яндырып килеп тә, күңел сандыгында ахыргы сулышка кадәр сакланалар һәм инсани зат белән теге бакый дөньяга китеп баралар. Болар тән уйлары гына түгел, ал арны акылаң гына тудырмый, Җан-Рух тудырган һәм үзендә саклаган мөкатдәс эчке сирпелешләр бит ул! Ал арны Хактан баттгка. дөньяда беркем дә белми.
Йорттан тавыш ишетелмәү Габдулланы сагайтты һәм шиккә төшерде. Ул, капка төбендәге эскәмияне тәрәзә төбенә күчереп, шуңа менеп басты. Нигәдер бакыр буй үстерергә өйрәтте аны революция. Хәзер карыйм дисәң, гөлләр дә комачау ясамас. Ул, тәшвишле йөз чыгарып, тәрәзәгә капланды. Чиста йорт! Шулчак, тәрәз турысында тавыш яисә берәр шыгырдау ишетепме, Минзифа, сәерсенеп вә аптырап, шул якка бакты. 
...Аларның карашлары очраштылар. Тәрәзә артында Габдулланы күрү кызга пәри-җен күрү белән бер иде. Шуның өстенә түшәмгә эленгән унлы лампа ул тәрәзәне бик яктыртмый да. Ләкин егетнең төс-кыяфәте, караңгыдагы сурәте — кечкенә күзләр, куе кашлар, киңчә борын, калын кызыл иреннәр — аны албасты күргәндәй иттеләр. Ул кинәт кенә нәфис ак куллары белән йөзен каплады һәм:
— Энекәем! — дип кычкырып җибәрде.
— Ни бар? — диде аптырап калган әтисе.
Тавышка кече яктан әнисе дә йөгереп чыкты. Йөзе дә агарып киткән.
— Нәрсә булды? — диде ул, кызы янына утырып.
— Энекәем! Энекәем! Энекәем! — диде Минзифа һаман, йөзен каплаган көе.
Ата-ана шашынып торып бастылар, аны ике яктан кочып алдылар:
— Кызым, зинһар, куркытма безне, әйт, ни булды, хәзер ярдәм итәрбез,— диде әнисе. Күзенә шом өелде үзенең.
— Башың бик каты авыртамы? — дип сорады әтисе. Үзе, көзән җыергандай, йөзен чыткан. Кыз җавап итеп тәрәзәгә төртеп күрсәтте, үзе һаман, теге "җен"не күрмәскә теләпме, күзләрен чытырдатып йомган иде. Ильяс белән Фатыйма тәрәзәгә карадылар. Анда беркем дә юк иде. Кара юеш йортлар, кара манма урамнар.
Батыр йөрәкле һәм көчле беләкле булган шәкерт Ильяс тышка ташланды. Хәтта ишеген дә ябып тормады. Урамда ул аяк тавышлары ишетте. Атылып капкадан чыкса, кемдер, көз караңгылыгында лыч-лыч саз чәчрәтеп, түбән очка чаба иде. Ул тәрәз каршында авып яткан эскәмияне күреп күтәреп алды да, алып килеп, үз урынына куйды. Аннан, капкасын бикләп, өйгә керде. Тәрәзәгә капланган Фатыйма барып ишекне дә япмаган иде.
— Кем ул анда, җен йөриме? — дип, аптырау катыш курку белән иреннән сорады ул. Аның нигәдер сул кашы тартыша иде.
— Малай-шалай шунда. Безнең шигырь укыганны ишетепме, турдагы эскәмияне алган да шуңа басып караган. Түбән очка чапканын да күреп калдым. Шөгыле юкка йөрүедер...
Бу сүзләргә Фатыйма тынычланды, ә вәсвәсәле сәер уйга чумган, әле һаман да тынычланып җитә алмаган гүзәл Минзифа дәшмәде. Дөресе: аның хәле дәшәрлек түгел иде. Ул, баш авыруына сылтау итеп, урынына барып ятты. Утны сүндереп, олылар да йокы көрсиенә чумдылар. Өй эче тыныч, тышта да тавыш юк, шуңа һәммәсе дә үзалдына сүзсез генә тынычланды. Караңгылык борчылу-шикләнүне йотты...
...Тәрәзә төбендәге эскәмиядән Минзифа карашы белән бәрелеп, сугылып төшерелгәч, Габдулла егылган урыныннан торды да яшь тай кызуы белән түбән очка очты. Кыска аяклар әфтәмәбил тәгәрмәченнән ким тәгәрәмәделәр.
Кәнсәләрдә аны, сасы тәмәке көйрәтеп, Сәләмә Габдрахман көтә иде.
— Иә нәрсә, яздыңмы ясалуны? — диде ул.
— Юк әле, — дип бүлде аны Габдулла.
— Нәрсә сузасың инде. Әллә тагы берне ямаганны көтәсеңме?
— Ашыкма, Габдрахман абый! Главнуе язарга кирәк сүз бар, — диде егет, үзендә дәрт вә дәрман тоеп.
— Нәрсә суң ул?
— Хәтәр сүз!
— Нәрсә?
— Бардым да өй артларында тыңлап тордым. — Габдулланың Сәләмәгә үче бетмәгән иде әле. Ул бит, яшь кеше булса да, мәкер корырга харап та оста булып, дошманны чебен урынына күреп, үзенең пәрәвезен ашыкмый үрә торган үрмәкүч иде. Ә монда, теге "хәтәр сүз"не шундук әйтмичә, Габдрахманның җанын ашады, аны челләдә телен чыгарган эт рәвешенә кертте. Юк, Габдрахман абзый, белеп шаярмыйсың, Габдулла — Алла колы белән. Ул дөньяда тагы бер генә көн тору, яшәп калу өчен дә синең кебекләрне, хәтта шәкерт Ильяс кебек укымышлыларны да меңәрләп сыта һәм теге дөньяга җибәрә ала. "Фани, дисәләр дә, бу дөнья якты ул, матур ул! Менә артык бил бөгеп эшләми генә тәмле ашарга да, авырлыклар күрми генә көн күреп, матур киенеп йөрергә иде. Иорт-җирең шәп булса — бик тә әйбәт! Безнең әтибабайлар көтү көткәннәр. Мин көтмәм! С какуй стати көтү көтәр өчен генә бу дөньяга килергә ди. Теләге бар икән — башкалар көтсеннәр әнә! Мин юк! Бу дөньяда кунак кына без, шулай булгач, иркенләп кунак булырга кирәк. Ә теге дөнья бармы-юкмы, анысын кем белгән? Шунысы гына билгеле: аннан исән-аман кире кайткан берәү дә юк! Шуңа күрә монда яшәп калырга..."
Шулай уйлады егерме яшьлек Габдулла. Кечкенә күзләрен чекерәйтеп Габдрахманга караган көе уйлады. Кара иде уйлары. Түземсез Сәләмә егетнең якасыннан эләктереп алды:
— Хәзер үк әйтмисең икән теге сүзеңне, мин синең үзеңне җибәрәм Галәветдин артыннан. Кылый белән Карсак — икегез пешердегез ул чиле-пешле рич-бәлешне!
— Мин сиңа "әйтмим" дип әйтмәдем дә, — диде кинәт йомигый төшкән Габдулла.
— Иә! — дип акырды Габдрахман.
— Ильяс шәкерт: "Аны революция үтерде..." — диде. 
— Кемне?
— Такташны...
— Нинди вак таш ул?
— Шагыйрь ...
— Шуннан? Гыражданнар сугышында үлгәнмени инде ул? И баста! (Теге матрос сүзе.)
— Юк!
— Кайчан ?
— Аны утыз җидедә апкиткәннәр бугай...
— Ник ?
— Халык дошманы булганга...
— Шуннан нәрсә?
— Шуннан шул: халык дошманы шигырьләрен төйнә качып укып утырып, ул революциягә кадәр шәп язган, даһи кеше булган, революциядән соң юньле шигырь яза алмаган, аны революция үтергән, дип, өчәүләп сөйләшеп утыралар...
— Каян ишеттең? — дип сорады саран гына елмаеп куйган Габдрахман.
— Тәрәзә төбендә тыңлап тордым. Син жалу язарга кушкач, Габдрахман абзый.
— Мәләдич! — диде тегесе, чын елмаю чыгарырга омтылып. Хәтта тәмәке төтенен дә егетнең сәдәп күзләренә өрде.
— Тырышабыз инде,— диде Габдулла сүрән генә. Аны күзгә кергән әче төтен уйландыра иде.
— Яз !
— Жалунымы? — дип куйды егет, озын сүздән туеп.
— Ие! — диде Сәләмә, сүзгә нокта кую өчен.
IX
Сикерешсез кеше биек менә алмый.
Габдрахман өченче сикерешне колхозлаштыру чорында башкарды.
Күмхуҗларның авыл крәчтияненә һөҗүм иткән чагы иде бу. Өстән план да авыр таштай төшеп кенә торды. Шушы колхозда үзенә иң югары тәхетне алачагына ышанган ыштансыз Сәләмә көн вә төн чапты. Кочасын кочты, чагасын чакты, куасын куды, ябасын япты. Вакыт-вакыт җайлау да, ә күбрәк өркетү юлы белән авылдашларын колхоз дигән гомуми арбага җигеп, уртак камыт та кидереп куйгач, ул үз җаена яшәргә омтылды. "Бер ятуда" бала тапкан Бибинур аларны бер-бер артлы алтыны тапкач, беренче хатыныннан туган улы Усал Баттал унбиш яшьләрендә авылдан чыгып качты. 
— Болар минем әнәй балалары түгел, ник мин ал арны карап ятыйм ди! Менә аларга! Әнә юләр Бибинур белән минем ахмак әти карасын.
Атасы Сәләмә Габдрахман усал улы чыгып киткәнгә керфек тә селкетмәде. Ә Бибинур сөенде генә. Алайса, әтисе югында бу ата каз малай шаярып кына аны кочаклап та алды, чеметеп тә куйды. Күзләрендә — шайтан мутлыгы.
...Аларны ничек кенә мактама яисә миһербаның килеп жәлләмә — хәерчеләрнең, сукбайларның өчтән икесе начар халык. Иң беренче, алар ялкау була, икенчедән, хезмәт куеп мал табуга сәләтсез, өченчедән, кара җанлы булып, эчләрендә пычрак көнчелек, хөсетлелек һәм баттгка. кара ташлар ята. һәрхәлдә, алар Күктән иңгән Ак ташларны түгел, ә Кара ташларны җыялар. Гомумән, һәр милләттә яисә дәүләттә халыкның биш-ун проценты гына булган хәерчеләр вә сукбайлар өчен канлы революцияләр ясап маташу — ахмак революционерлар һәм бер төркем үтерешсез яши алмаган авантюристлар эше ул. Мондыйларны революция башында ук тотып гомерлек төрмәгә ябу, ә рецидивист җанлы ларны тотып ату иң гадел хөкемнәрнең берсе булыр иде. Юк шул! Кешелек Адәм белән Хавадан соң йөзләрчә, меңнәрчә буыннар үтеп, үтеп тә Акыл кермәгән, аның Аңы һәрвакыт эгоист хисләр белән тулы. Ул күбрәк Тән өчен яшәп, Җан-Рухны гел читкә этәрә, икенче планга куя килә. Ә бит, бер уйласаң, яшәр өчен туабыз да үләр өчен яшибез. Төптән уйласаң шулай...
...Сәләмә Габдрахманның улы Усал Баттал да, гаиләсеннән, әтисе яныннан, авылдан качып китеп, күп ахмаклыклар вә әшәкелекләр эшләде. Болар өчен шәһәр иң кулай урын иде, чөнки салада һәркем һәркемне уч төбендәгедәй күреп торса, калада туган белән туган да бер-берсен бик озак эзләп табыша, чөнки шәһәр таш йортлардан үскән кара урман булып, һәр агач артында ни торганын яисә булганын белми яшиләр. Шуңа Каләм, Усал Батталга ияреп китеп, кала хәлләрен сөйләргә теләмичә, яхшымы-начармы, үз геройлары янында салада калырга булды.
Ә Габдрахманга килгәндә, ул, чыннан да, өченче сикерешне ясап, үзе төзегән колхозның иң беренче рәисе булды. Әлбәттә, барысы да шома гына бармады. Мәсәлән, инде хәзер хатыны ягыннан аңа әби белән бабай булган Чәер Галия белән Сәер Галимулла колхозлашу чорында аңа ике пар мөгез булып каршы бастылар. 
— Керәсем юк шыл калхузыгызга! — диде бабасы. Турысын ярып салу аның гадәте иде.
— Әйе! Ейә! Керәсебез юк, юк керәсебез, — дип, сагызлы нарат утыны янгандагы кебек чытырдап торды әбисе.
Әле моның белән генә калса ярар иде. Авылга беренче трактор кайтып, барлык җирне уртактан сөрә башлауга, Чәер Галия үз җиренең буразнасына басып, ә ире Сәер Галимулла бераз читтәрәк торып, кертәсебез юк бу пәри машинасын Аллаһы Тәгалә биргән җиргә, дип чәчрәп тордылар. Аларга кулын селкеп һәм чын исәпкә алмыйча, Габдрахманның тракторны шул җир кишәрлегенә кертүе генә булды, ир белән хатын — Сәер белән Чәер — трактор астына килеп яттылар.
— Безнең сукаларга атыбыз бар! — диде Галимулла. — Таптамый ул кырны...
— Бар атыбыз сукаларга безнең! — диде Галия. — Кырны ул таптамый...
Ярый, өстән теге кара машиналы, кара мыеклы, кара күн итекле килеп, гауганы "бауга элде". Бау дигәннәре көнбатыштагы "ямантау" булып, карт белән карчык шул китүдән кайтмадылар. Ни булса да сөенергә генә өйрәнгән Бибинур Габдрахманга хәтта әйтеп тә куйды:
— Әтиләр белән әниләрне, Усал Баттал улыңны карарга, вакытында аш пешереп, киемен юып торырга, шәһәргә җиффәргәнсең икән! Катыннар шулай ди...
— Ие шул, шул ие... — дияргә генә калды аңарга, әбисе кебек сүзне алдан вә арттан әйтеп.
Сәер белән Чәер шулай итеп гаип булдылар, авыл халкына бу ике шәп крәчтиянне, ашау вә табигать кешеләрен сагынып сөйләргә генә калды.
Ә бит Галия, кыр-болын, тугай-урманнардан кайтып кермичә, кышка унлаган-егермеләгән төрле үләннәр, чәчәкләр, ал арның тамырларын җыеп, әле күпме җиләк, шомырт, миләш, чикләвек, гөмбә һәм башкаларын әзерләп, кирәк чакта авыл халкын рәхәтләндерә иде. Язгы сабантуй вакытында күкәй җыеп йөрүче балалар Галия апаларына нәкъ менә үз сумкаларына бер уч чикләвек салдыру өчен генә керәләр иде.
Ә бит Галимулла, бар буш вакытын Нократ елгасында, күл, инеш буйларында уздырып, суга салган мурзасына симез-симез бәртәс, чуртан, корбан, кәрәкә балыклары эләктереп, ал арны ашарга хассынган, зәңгеләгә берәрне генә бир әле, дигәннәрне өендә үк сыйлый яисә биреп тә чыгара иде. Әле болар гынамы? Ул бит атаклы чабата үрүче дә, каз-үрдәк чуманнары ясаучы да. Балта, көрәк, сәнәк саплыклары да ун өйлек була иде. Кил, сора: жәлләмәс, биреп чыгарыр... 
* * *
Үзенең табигать кешеләрен аңлап-тоеп бетермәгән, элитасын югалткан милләтнең эше бер генә — актив эш атына, пассив җанлы бәндәгә әйләнеп, икенче бер көчлерәк милләткә буйсыну. Тарихта бу бер генә булмаган һәм кабатланмаган.
Көчле милләт һәрвакыт үзенең элитар кешеләрен саклый, аларны үстерә, биеккә күтәрә, инде мондыйларның ганы азчылык булып, этнос сулышын кирәкле кислород белән тутыру өчен җитми икән, ул аны чит халыклардан да ала. Бу да билгеле факт.
Дөньяда алтын кыйммәт түгел, ә Алтын Җаннар кыйммәт. Шундый җаннары күп булса — бу бәхетле милләт. Ә инде үз дәүләте дә булса — тулы канлы, чын бәхетле милләт. Җир шары милләтләр йорты түгел, дәүләтләр бүлеп алган җир бүлемтекләре. Иң кешелекле уйдан, гуманлы эшләр өчен барлыкка килгән Берләшкән Милләтләр Оешмасы кебек олуг берләшмә дә асылында Берләшкән Дәүләтләр Оешмасы. Иң демократик саналган дәүләтләр дә Кеше хокукларын күтәреп чыккан булалар да меңнәрчә, миллионнарча кешеләрдән торган Милләт хокукларына күз йомалар яисә кара күзлек аша гына карыйлар. Нишләрсең! Сәясәт сазлыгына, икътисад чүплегенә баткан Кешелек, менә меңнәрчә-меңнәрчә еллар инде дөреслек эзләп йөргән булып, Хакыйкатьтән һәрвакыт читтә тора. Әллә ялган күбрәк оигыймы аңа?..
Бер Аңга килерме?
Бер Акыл керерме?
Бер Җан-Рух яктырышларын тән эгоизмыннан өстен күреп, карашын күккә төбәп йөрерме?
— Тукта, Каләм!
Бу сүзләр стенага аткан борчак кына.
— Каләм, ал кулыңа Китап. Укы шуны, дөрес яшәү турында яхшы сүз тап! Күрдеңме? Әйтмәгәннәрме бу турыда? Борынгыда тузга язмаганнармы? Син бит тузга язмаганны түгел, язганын сөйлисең. Әмма ни файда? Кешелекнең иң зур чире — мең кат ялгышып та, шуны иртәгесен үк мең дә беренче кабат кабатлау. Кешелекнең иң зур бәхетсезлеге — авырып та, шул чиренә дәва таба алмау, тапса да, шуны кулланмау.
Чү!
Ни тавыиг?
Геройлар шаулаша түгелме?
Нигә бу доклад, диләрме, безнең язмышны сөйләми?
Әнә бит Тукай, Такташларына баш игән, үз халкын сөйгән Ильяс Хәзрәтовлар сыкрыйлар, алар хакында әйтүне сорыйлар. Габдрахман, Габдуллалар алга таба безне дә онытма, диләр. Әле яңа геройлар да бар. Күп алар. Ә атлар?
Чаптык, Каләм!
Габдрахман кушып, Габдулла жалу язып күп тә үтмәде — Кара машина, Кара мыек, Кара күн итек килеп тә җитте. Маңкадай җепшек көн иде.
— Илне чистарту бара! — диде ул Ильяс шәкерткә, гөберле бака күзе белән сөзеп.
— Шулкадәр пычранганмыни? — дип көлемсерәде тегесе тыныч кына. Күңеленең төбеннән килгән сизем-тоем белән ул үзен аласыларын көтеп яши иде инде. Шакир бай улы бул да — алмасыннар, имеш. Укымышлы бул да — алмасыннар тагы!
— Синең кебекләр пычраткан аны.
— Юк, сезнең кебекләр булганда, сабынлап юсаң да, чистарачак түгел ул. Лермонтов ничек дигән? "Прощай, немытая Россия"ме?
— Син бит контра, урысның бөек шагыйрен түгел, үзегезнең буржуаз шагыйрь Такашны укыйсың икән.
— Такаш түгел, Такташ!
Шундыйрак сөйләшүдән соң ул, хатыны Фатыйма белән кызы Минзифага борылыбрак:
— "Фәрештәкәй, кач бу илдән!" — диде.
— Кая? — диде Фатыйма, яшьле күз аша.
— Кай җирләргә? — дия алды Минзифа.
— Таш кала ягына!
Ул бу сүзләрне әйтеп тә бетерә алмады, аны бәргәләп алып чыгып киттеләр. Урамда типкәли үк башладылар.
Ана белән бала кан-яшь белән калдылар. Күк йөзе тагы да караңгыланды. Пычрак болытлар.
— И әнием! Кемнәр ашады әтиемнең башын. Шул Габд...
— Баш кешеләр ашады, кызым, баш кешеләр. Хәзерге баш кешеләр — баш ашаучылар алар. Шуның белән туеналар...
Тотлыгыбрак калган Минзифа беравык бер сүз әйләндереп чыгара алмады.
— Ә Данияр абый? — дип куйды аннан соң.
— Ул читтә, бик еракта бит. Алмаслар. Нуриясе дә гади нәселдән. Кәгазьләре әйбәт. Ә безгә монда урын калмады. Бу илдә бәндәләргә кеше генә түгел, атлар да рәнҗи башлады. Кыш кына үтсен, яз качабыз... 
— Качуын качарбыз да, ә кая, әнием?
— Таш калага...
— Нинди таш кала ул?
— Ташкент. Шул якка барып, үзбәкләр янына сыенырбыз. Алар безне какмаслар, безнең кебек үк төркиләр һәм мөселманнар.
Барны югалту җиңел, табу авыр.
Габдрахман белән Габдулла "Илаһи Бар һәм Бер" белән көрәштә дә җитәкләшеп йөрделәр. Бу эштә дә геройлар иделәр.
Кешелектәге тагы бер яман чирне теләсәң дә, теләмәсәң дә искә төшерергә туры килә инде монда. Ул — барны кире кагу. Моның бер төре нигилизм дип атала, ул И.Тургеневның мәшһүр романыннан соң күпләрнең теленә күчте. "Халыкка әфьюн булган дин"гә каршы көрәштә ике Габд — ике кол, икесе дә Алла коллары. Габдрахман белән Габдуллалар үзләрен әкияттәге Батырша, Камырша, ә мәчетләрне дию-аждаһа урынына күрделәр...
Ә бит Габдрахман Аллага ышана иде. Берничә ел Мәчкәрә мәдрәсәсендә белем алган кеше буларак, ул Рахманга — Рәхимле Аллаһыга баш ия иде. Бигрәк тә гражданнар сугышы окопларында ятканда, өстән шрапнель очканда, тыкылдап торган пулемет, йөзләрчә винтовкага каршы атакага күтәрелгәндә:
— И Рәхимле Алла! Иа Раббым, исән калдыр! — дип пышылдый иде һәм һәрвакыт аңа рәхмәт укыды, багышлап дога кылды.
Ләкин ул, үз теләге белән яңа власть тәгәрмәче астына эләгеп, башкалар белән бергә шушы кул аса астында изелде, сытылды. Эчтән генә үзе нидер көтте. Нидер дигәне Яңа Үзгәреш, тормышның бар кешеләр күңеленә ошардай булып ипләнеп-җайланып китүе иде. Шуңа ул икейөзлеләнергә мәҗбүр булды: урамда, кәнсәләрдә, өстән килгән нәчәлникләр янында бер төсле, ә өендә, Бибинур һәм балалары янына кайткач, бөтенләй икенче. Алмаштырып куялармыни!
Шулай берсендә, авылның көнчыгыш ягындагы мәчет манарасын Габдулла һәм башка куштаннар белән аударгач, ул өенә сөлге кебек агарып кайтты да бик озак дога кылды:
— Иа Раббым, Ходаем, бу мин түгел, бу — кяфер эше. Мин сиңа ышанам бит. Син Бар һәм Бер!
Үз догасы белән Габдрахман шулкадәр мавыккан иде, артында хатыны юан Бибинур карап торганын да сизми калган.
Ә тилемсәгә нәрсә?
Суга коега чыккач, хатыннарга ярган да салган:
— Безнең Габдрахманнар мәчет манарасын ник аударганнарын беләсезме? Һи, белмисез шул! Ул, пычрак җырып, мәчеткә намаз укырга йөрми хәзер. Мәчетне хур иткәч, доганы өйдә дә кылырга була. Менәтерәк карап тордым: җарты сәгать кенә түгел инде намаз укып утыруына. Рәхәтләнеп дога кылып утыра. Әле манараның аен да үзе белән алып кайтмады микән? Анысын сорагач, сезгә дә әйтермен...
Бу сүзгә хатыннар егылып көлә дә сүз авылга тарала. Шулай итеп, гомер буе диярлек абынып яшәгән, һәр абынган саен тагы чабып китә торган Сәләмә Габдрахман бу юлы да нык кына янды.
— И баста! — диде теге поезддагы матрос сүзе белән һәм, тешләшебрәк, үчләшебрәк, тагы тормышның бугазына ябышты. Ябышмаса, упкынга очачагын ул ачык аңлый иде, чөнки ниндидер эчке көч — инстинктмы, интуицияме — аңа упкынга очачагын кисәтә иде. Шуңа ул, тәне белән һәрвакыт күләгә булып йөргән куркуданмы, коелар тирәсендә буталмады, ярлар янына бармады, өй түбәсенә түгел, малларга печән салырга печәнлеккә дә менмәде. "Вакытым юк, мин — эш кешесе!" — дип, бу эшне Бибинурга кушты. Һәр яхшының яманы була, ди, хатыны баскычны ватып-изеп, сындырып бетерде. Печәнлеккә терәлгән ул баскыч болай да иске иде инде, шуңа ул, гомерем бетте дигәндәй, көл булды. Аптыраган Габдрахман тимерчедә яңасын тимердән ясатты.
Ә бит теге "упкын" да беренче тапкыр шул Бибинурның гайре бер кыланмышыннан соң башланды.
Бу болай булды.
Кәнсәләрдә эш беткәч, Габдулла һәм башка берничә куштан белән әйбәт кенә кәгеп кайткан Габдрахман чишенеп аркан ятты да гырлап йокыга да китте.
Төнлә ул бастырыла башлады. Имеш, ул гражданнар сугышы вакытында, винтовкасын тотып, тимер юлда акларга каршы ята икән. Менә берзаман, әллә каян сыек ак томаннан калкып чыгып, аның өстенә кап-кара бронепоезд килә башлады. Инде сытам дип тора. Габдрахман күтәрелеп читкә чапмак итә — һич булдыралмый. Ахыр чиктә бронепоездга атмак була — һич барып чыкмый. Ул инде изелә-сытыла башлый. Менә бетәм, менә бетәм, дигәндә, бронепоезд аңа пышылдый: 
— Габдрахман, ә, Габдрахман...
Ул уянып китә! Күзен ачса — аның өстендә Бибинур. Үзе һаман, дөньяның иң зур серенә төшенгәндәй, йомшак, кына иркә тавыш белән пышылдапмы пышылдый:
— Габдрахман, ирләр генә түгел, хатыннар да өстә була ала икән. Теге юләр Зарифа әйтте. Безнең төнлә влач гел алмашынып тора, ди. Әллә, дим, безгә дәме...
Бу сүзләрдән битәр, үзен кибән астындагы тычкан урынына күреп, шуңа шыр җибәреп, ул шома гына астан шуып чыкты да, юк йомышын бар итеп, ишегалдына атлады һәм күккә бакты...
Әле генә "бронепоезд" астында булган Габдрахман борынгы мәҗүси бабасыдай яисә Баш Атасы Адәм белән Баш Анасы Хаваның беренче кат Күккә багуларындагы кебек хәйран калды һәм тирән соклану кичерде.
Менә кайда ул Чын Зурлык!
Менә кайда ул Хозурлык!
И Тәңрем! Бөек Аллам! Бу матурлыгыңнан көн дә күзем алмам...
Кая инде аңа, юка башка, мондый уйлар? Моны фәрештәләр канатында алып төштеләр булса кирәк. Якты бер Нур итеп...
— Иа Аллам! — диде ул ачык пышылдап. (Ул пышылдаудан бер йолдыз атылды.) — Рәхмәт сиңа, тагы бер үлемнән коткардың. Тагы бер биш минут өстә ятса, сыта иде бит...
Аннан соң ул урамга чыкты.
— Һе! Кара син аны: "өске влач", имеш. Әле монда "аскы влач"ың белән дә... Сөякләр тарала дип торам...
Ул көнне Габдрахман кәнсәләрдә генә кунды.
...Габдрахман иртән үзенең йомшак түшәгендә аунап ята иде. Аңгы-миңге башына Габдуллалар белән сөйләшүе искә төште.
— Вәт каһәре!
Уйларга бик яратмый, дөресрәге, күп уйларга яратмый торган баш мие күзәнәкләрендә сөйләшүдәге төп мәсьәлә хәтер булып яңгырады:
— Диниулла мулла мәчетенең дә манарасын кисәргә! — диелде бит.
Бу мәсьәләдә пәлитическәй хата җибәрмәгез, дип, өстәге башлык Иван Чернов ныгытып һәм соңгы тапкыр кисәтте ич. 
— Ах, бу исерек башны! Пәлитическәй хата җибәрсәң, үзеңне кая җибәрүеңне оныттыңмыни син, юләр баш? Әле бит бер баш кына түгел, башлар китәчәк, башлар...
Сөйләшү менә болайрак барган иде.
— Сез, иптәшләр, төп актив, — диде партия оешмасы секретаре, шомлы күзлек пыялалары аша аларның һәркайсына ифрат бер катылык белән текәлеп карап. Бу караш шундый куркыныч һәм дә ки салкын иде — бер мизгел аны күтәреп торсаң да, баш миеңнән аяк табаннарыңа кадәр өшеткеч бер нечкә-үткен нәрсә акканын тоясың. Кемнәр ничектер, һәрхәлдә, Габдрахман үз тәнендә шундый агым тойды һәм чиксез туңды. Әле бит аның...
Әйе!
Хикмәт бу агымда да түгел, иң хәтәре аның күзлек пыялаларында иде. Алар шундый калын булып, алар артындагы күзне шулкадәр зурайтып күрсәтә ки, андый күз төшләргә кереп, тиргә төшереп уяткан теге ямьсез затларда гына була. Тагы да куркынычрагы: озаграк карасаң, әлеге пыялалар артындагы күзләр бөтенләй югалып, анда көрән төстәге коточыргыч түгәрәк бер йомры гына кала. Ул йомры эчендә вакытвакыт утлы кызыл йолдыз пәйда була.
Менә шушы көрән караштан шыр җибәрдеме, иң беренче, астына энә кадалгандай, яшьлек тыенкысызлыгы белән Габдулла торды:
— Миңа нәрсә! — диде ярсып, гүя шулай канына кайнарлык кертә. — Дөресен әйткәндә, менә мин — бар, ансын беләм, үземнең бар икәнемне беләм, белмим түгел...
— Син нәрсә? — диде Көрән Караш, аны үтәли тишеп. — Без монда син маңканың барлыгын тикшерергә килдекмени? Син бармы, юкмы безгә! Бәлки, булмавың яхшырактыр да. Юкның — проблемасы да юк!
Габдулла, пәлитическәй хата ясаганын сизеп, шундук калтырый төшеп башын иде.
Көрән Караш Габдрахманны кисә-теткәли башлады:
— Иптяттг( әйе, иптәш, димәде)! Фамилиягез ничек әле?!
Билләһи!
Ипидер менә!
Габдрахман, шыгырдатып-шытырдатып, баш миендә торган фамилҗәсен онытты.
Онытты. И баста! — теге матрос сүзләре.
Барысы Габдрахманга терәлеп каттылар:
— Нишләп утыра инде ул, әйтсен!
Ә Габдрахман нишләсен, егерме яшьлек ат итенең таштай каты, пәке белән турап-турап та киселмәс сеңерен чәйнәгәндәй, авызын әвеш-тәвеш китереп тик утыра бирә. Үзендә шактый үзгәрешләр дә юк түгел: күзләре — сарыкныкы, борын яньчәеп эчкәрәк бата төшкән, уң яңагы тартышып тора, очлы ияк, сулагайга нык кына каерылып, шыксыз кыяфәт алган.
— Сәла... ә җук, Сәләмиев, — диде тагы түземсез Габдулла. Ул ни сәбәптәндер бу карашка ияләнә төшеп, эчендә җылы пәйда булып, баш мие дә...
— Кем?
— Сәләмиев! — диде Габдулла, генералны күргән солдаттай үрә торып басып.
— Күренеп тора, — диде Пыяла Күз, үтергеч бер сарказм белән Габдрахманга җирәнгеч караш ташлап.
Аннан тиз-тиз генә өстәлдәге кәгазьләрен җыеп кыршылган кара тышлы сумкасына тыкты да:
— Иртәгә манара киселгән булсын! — дип, арт санын уйнатып чыгып та китте. Гәүдә дә ирләрчә "җиделе" түгел, ә "сигезле" иде аның.
Кәнсәләрдә үле тынлык урнашты.
— Кем бу? — диде кемдер тынлыктан биш авазлы, ике сүзле тавыш-шөбһә салып.
Габдулла айнып бара иде инде:
— Чыгуын кара син аның, яшь бия юыртып барамыни! Айгыр күрсә, хәзер кешнәп сикерә моңа.
— Ирме соң ул, хатынмы?
Әлеге тавышка борылып караганнар иде — бәрәч! Сөбханалла! — Габдрахманга тел кайткан. Ерак очмагандыр.
Менә ул Габдулланың якасыннан алды:
— Мин сине, карсак!
— Сукма, Габдрахман абзый, лутчы үгезгә сук син, суксаң — аны да үтерәсең. Ә мине? Әле генә теге ярты хатын, ярты ирдән котылдык. Җибәр, зинһар... Берничә пыяла самавыр апкиләм. Юыйк шуннан котылганны. Ирләрчә киенгән албасты, ә, җук, ирләр киемендәге убырлы бит ул.
Шуннан соң юдылар инде...
— Вакыт ничә микән! — диде үз-үзенә Габдрахман.— Нишләп күренми инде ул Габдулла белән башкалар?
Әллә шушы сорауны гына көткәннәр, тегеләр ялт итеп килеп керделәр дә...
— Коралларыгыз бармы? Кая Габдулла?
— Бар, бар!.. Габдулла урын өстендә, үләм, баш авырта, ди.
— Киттек изге йортка... 
...Барсалар, анда инде, манарада, авыл картлары. Шунда ук Диниулла мулла белән Зиннәт мөәзин дә.
Менә манарадан моңлы азан ишетелде:
— Аллаһу әкбәр! Аллаһу әкбәр!
— Әшхәдү әл-лә иллаһу...
Аны барлык картлар күтәреп алдылар. Астагылар әйттеләр:
— Төшегез, алайса, манарагыз белән бергә аударабыз!
Өстәгеләр җавап бирделәр:
— Аударыгыз, әйдә, кара йөрәкләр, денсез дәһриләр. Без төшмибез!
XI
Һәр үч үз көнен вә җаен көтә.
Баш мие белән генә түгел, хәтта корсагы белән дә Габдулла үз сәгате сукканын аңлады. Белде бит ул, белмәде түгел Диниулла мулла мәчетенең ак манарасы ник киселмәгәнен. Теге Көрән Караш белән булган сәвичәниедән соң егет аракы алып килде, шуны кәнсәләргә җибәрделәр. Габдрахманда ат җегәре булса да, хәмер дигән нәрсәне бер дә күтәрә алмый иде. Күтәрә алмый, теге матрос әйтмешли: и баста! Берәр стаканнан аз гына артык салганнар иде, Габдрахманның күзләре әлҗе-мөлҗе килә башлады, теле тотлыкты, борын очы кызарып чыкты. Ә Габдулла аракыны чүмече белән эчсә дә, берни булмый иде. Шуңа ул юри үзе стаканлап эчте. Ә Габдрахманга әз-мәз генә салды. Бер стакан артыннан тагы берне куйсалар, тегесе, атам дисәләр дә, эчмәячәк иде. Белә үз чамасын. Ә болай кәтүк кенә Габдулла аның мин-минлегенә тиде. Чыннан да, бер стаканнан соң икенчесен каплавы булды, Габдрахман, тирән көрсенеп, үз эченнән генә уйлап куйды: "Кара инде бу карсакны! Ике стакан каплады да "бу бер стаканнан башын анасы чукыган бәбкә булды" дип көлеп утырадыр хәзер".
Шуңа ул шешәдәшенә дәште:
— Сал әле миңа әзрәк!
Бу сүзне ул бик горур әйтте, гүя бер чиләк эчә торган адәм. Ә Габдуллага шул гына кирәк тә.
...Алар урамга чыктылар.
Ләх Габдрахман Габдулланың җилкәсенә таянган. Кайталар шулай алпан-тилпән. Кәркә генә берәүнең аннан буйга бер баш озын кешене өстерәп алып кайтуын күреп, күктәге ай белән йолдызлар көлә. Бигрәк тә ай авызын ерган. Ул җиргә якынрак бит, ә йолдызлар күрә-карау алар, яхшылап күрмиләр.
Егет аны гадәти булмаган юлдан, янгын йорты янына таба, инеш ярына алып китә. Шунда эшкә ашырачак иде ул үзенең шомлы мәкерен. Яр кырыена алып киләсең дә Ярмәкәй тавы астындагы мунча кадәр ташларга башы белән...
Менә хәзер...
Тагы бер ун адымнар гына булыр.
Җиде адым, биш, өч...
Шунда коточкыч сүгенү һәм усал тавыштан егет, җиргә сеңеп, теге әкияттәге җен карты кебек, бер карыш кына калды. Менә-менә гөрзи белән өстән орырлар дип, ул тагы да чүгәли. Тавыш арттан ишетелгән кебек иде, димәк, Габдрахманны саклаучы җен бар. Әнә ул үзенең тимер бармаклары белән аның бугазыннан ук алды.
— Җиф-фә-ә-әр! — дип ялынды Габдулла.— Үтерәсең, җиф-фә-әр...
— Син анаңны... — диде теге тавыш. — Ярдан этеп-төртеп төшереп, мине үтерергә теләгән идеңме? Иеме?
Габдулла аңыша башлады: тавыш дигәне — Габдрахман бит. Бернинди җен дә, гөрзи дә юк. Алай дисәң, Сәләмә сүгенә белми ич. Ә-ә-ә! Үлем куркуы сүгендергән аны.
Җен белән гөрзидән котылуына сөенде Габдулла. Аллага ышанмаса да, җаны белән куркак булып, ул җен-пәри, убыралбасты, өрәкләрдән дер калтырый иде. Өй, абзар ияләренә дә ышанды.
Ә Сәләмә — хәсрәт бәндә ул, беркатлы, аны алдалау-юмалау озак вакытны сорамый. Габ-ды-рах-ман абыем гына, диң. Ул бит юләр, хатыны кебек тилемсә булмаса да, ышанучан. Ә иң чын юләр — ышанучан кеше.
— Габдрахман абый, валлаһи! — Ә Сәләмә, "валлаһи" дисәң, нигәдер һәрвакыт ышана иде. — Мин бит сине әнә тегендәге сөзәк җирдән алып төшеп, чишмәдән су эчертергә һәм башыңны юарга теләгән идем. Ничек бу кыяфәт белән авыл буйлап кайтырсың? Син персидәтел кеше бит, иртәгә нәрәт бирергә кәнсәләргә килгәч, ни диярсең үзләренә...
— Валлаһи, диң...
— Валлаһи, тагы валлаһи, әле тагы бер валлаһи! Ун тапкыр кабатлыйммы?
— Кирәкми. Ышандым. Киттек, юынып килик.
Хәзер инде Габдрахман Габдуллага таянмады. Менә шушы урында, шушы минутта аңлады ул аңа таянырга ярамаганын. 
"Бу өтекне ничек тә яннан куарга кирәк! — дип уйлады ул эчтән генә. — Моңа ышаныч юк. Кирәк икән — анасын сата бу. Әйе, шулай — куарга кирәк. Иртәгә әйтәм мин моңа. Югал күземнән, кадалып кит, дим. Башка күренсәң, шушы кулларым белән буып үтерәм, дим. Ах, анасын корт чаккыры, куенымда елан асраганмын икән. Юлдан хәер җыеп үлгән атамның каргышы төште миңа. Яшьтәшем Ильяс шәкертнең бәддогасы бу. Мин бит һәрвакыт аннан көнләшеп яшәдем. Аның байлыгыннан, озын буеннан, укымышлы булуыннан. Аның хатыныннан да көнләштем. Фатыймага иң беренче минем күз төшкән иде бит, янында йөргән егетләргә берне генә бирә идем, тилгән күргән чебешләрдәй качалар иде. Ә Ильяс качмады. Алар бит авылның иң чибәр кызы Фатыйма белән бик тә пар килгәннәр иде. Икесе дә матурлар, әдәпле, тәртиплеләр. Фатыйманы тартып алу өчен Ильяска да берне бирдем мин, үземә шундый итеп ямады, күз төбенә эленгән фонарьны күрсәтмәү өчен бер атна өйдән чыкмадым..."
Ул шушы уйларын тәмамлаганда айнып беткән иде инде. Аз эчеп тиз исерә торган кешеләргә хас булганча, Габдрахман да тиз айный иде.
"Тагы бер ун минут аңгы-миңге хәлдә булсам?!" — дигән уй-ут сызып үтте аның башыннан. Тәне бер кызышып, бер туңып алды. Нигәдер аяклары калтырады.
Алар чишмә буена төшеп су эчтеләр, бит-кулларын юып алдылар. Габдрахман тәмам айныды. Күктәге йолдызлар аңа елмаеп җибәргәндәй булды, ул хәтта аларны сәламләгәндәй кулын күтәрде:
— Әхә-хә-хәй! Әй, йолдызлар, күрәсезме сез мине?
Шул вакыт ул карашын айга күчерде һәм өшеп үк китте. Ай-Күк кашы — шундый кечерәеп калган ки, ә каш астындагы күздән йолдыз-йолдыз яшь тама.
"Ник елый ул? — дип уйлады Габдрахман. — Ник шулкадәр кечерәеп, сызык кына булып калган ул. Нәрсә бу? Нигә ишарә соң бу? — Аңа коточкыч куркыныч булып китте. — Әллә минем гомерем бетүгә ишарәме ул? Иа Алла! Иа Алла! Иа Алла! Гөнаһларым тотамы?.."
Алар авылга юл алганда, ул кинәт кенә бер карарга килде. Габдулладан аерылып бер утыз-кырык адымнар төн караңгылыгын ерып барды да, кире борылып, юлын туп-туры Диниулла мулла йортына тотты.
Ишек шакуга, карт хәзрәт үзе чыкты. 
Дөрес, ул, муллалыгын күптән ташлап, крестьян хезмәте белән көн күрә иде инде.
— Хәзрәт! — диде Габдрахман. — Иртәгә без синең мәчет манараңны кисәргә булдык.
— Шуннан? — дип сорады Диниулла, аның тел төбен төптән үк белергә теләп.
— Җаныбызга гөнаһ алып, берне кистек ич инде. Инде тагын берсен, соңгысын кисәргәмени?
— Рәхмәт, кем, мелла Габдрахман, бу сүзеңә. Мин сине диннән бөтенләй язган дигән идем инде.
— Доганы, хәзрәт, кем әйтмешли, уңда да, сулда да, йортта да, юлда да укырга мөмкин.
— Хак әйттең! Инде миңа нишләргә кушасың?
— Иртәгә мәчет картларын җый да манара башына менеп утырыгыз. Кешесез манараны кисәргә була, ә кешелене юк!
Бу акыллы фикеренә дә эчтән генә ул бик сөенде.
Шул вакыт хәзрәтнең ян бакчасында чырт итеп читән сынды. Ауды булса кирәк.
— Мин чаптым, хәзрәт!
— Хуш, кем, мелла Габдрахман. Бу изгелегеңне онытмам. Тагы бер рәхмәт.
Ә Габдрахман, аны да тыңлап тормастан, читән сынган якка чапты. Эзләде-эзләде, беркем дә күренмәде.
— Шушында гына ул, шушында гына...— дип мыгырданды ул. — Соң, җир астына кереп ятмагандыр бит, нәгъләт кеше!
— Әллә ишетелде генәме?
Ул бераз тынычланды һәм эшләгән эшенә, ягъни Диниулла хәзрәткә мәчет манарасын кисәргә йөрүләрен хәбәр итүенә ифрат сөенеп, кире кәнсәләргә китте һәм калган бер стаканны шатлыктан аударып та куйды, артык исерми генә кайтып та китте. Юлда кайтканда тагы бер уй-фикергә килде:
— Әгәр алда гомерем булса, Алла бирсә, бу нәрсәне бер грамм да капмыйм. Тамчысы да кирәкми. Миңа килешми ул. Минем әле алты бала үстерәсем бар. Аллага шөкер, барысы да акылга алтын булмасалар да, берсе дә җиңелдән түгел, олы кыз гына анасынарак охшаган, калганнары — үзем.
...Ә бу вакытта Габдрахман җир астыннан эзләгән Габдулла күктән — Диниулла мулланың утын сарае өстеннән төшеп, үз өенә юырта иде. Читән чыртлавы да шуннан, ул бит, аңа басып, сарай түбәсенә менеп ятты да рәхәтләнеп тегеләрнең сөйләшүен тыңлады.
...Манараны кисмәделәр.
Әле кисәргә килгән дәһриләр киткәч тә, мәчет манарасындагы картлар төшке ашка кадәр аны сакладылар. Бары "кисүчеләрнең килмәсенә тәмам ышангач кына өйләренә таралдылар. Әле шунда да бер-ике кешене каравылга калдырдылар.
Төш җитте...
Янгын сарае каланчасына эленгән тимергә сугып, сәгать уникене белдерделәр.
Габдрахманның күңеле тыныч түгел иде. Ул берүзе, күлдә парын югалткан аккоштай, эчтән генә моңсу авазлар чыгарып, кәнсәләрдәге бүлмәсен иңгә-буйга гизде. Хәтта аяк атлауларын да сизмәде, гүя йөзде генә...
Аның ифрат эче поша иде, һәм бу эч пошу Габдулла белән бәйле икәнен ул җаны белән генә түгел, тәне белән дә апачык тоя иде.
— Нишләп килмәде ул Алла каргаган нәрсә мәчет манарасын кисәргә? Юк, бу тикмәгә генә түгел. Монда нидер бар. Мәкерле малай ич ул. "Мин — бар, Алла — юк!" дип мактанып йөргән алласыз бит ул. — Кинәт ул ныклы бер карарга килде: — Ие! Барып килергә кирәк Габдулланың өенә!
Шул вакыт чәчләре тузган, тыны капкан унбиш яшьлек кызы йөгереп керде:
— Әти, безгә, сине эзләп, кара машина килде.
— Кара машина?
— Ие.
— Эчендә Габдулла абыең юк идеме?
— Юк. Мин күрдем, ул зират ягыннан пужарнайга таба килә...
— Аңладым! Ах, кара елан! Үз кулларым белән буып үтерәм мин сине!
Габдрахман, кәнсәләрдән чыгып, янгын йортына таба йөгерде.
— Әти, син кая? — дип кычкырды кызы.
— Хәзер, хәзер, кызым, — дип кенә әйтә алды ул.
"Әнә карсак, — дип уйлады Габдрахман. — Ярмәкәй тау өстендә. Ярата да инде тауларны. Төш әле, төш түбәнгәрәк, күрсәтәм мин сиңа!"
Шул вакыт ул артында машина тавышын ишетте. Борылып караса: Кара машина, Кара мыек, Кара күн итек аңа таба килә. 
— Ах, сукалар! — дип, теге матросча сүз кыстырып уйлады ул.— Сез мине — эрбәлүтсия солдатын? Гыражданнар сугышында кан койган кешене? Әле монысы ярар. Безнең татар "исең киткән иске чикмәнгә" ди. С какуй стати сез мине, үзем төзегән калхузның персидәтелен, барлык авыл халкы алдында мыскыл итеп алып китәргә килдегез? Ничек оятыгыз бара моңа, җир битләр? Хет раюнга сәвичәниегә, дип чакыртып алдырырга иде. Ни өчен тырышып йөрдем мин? Ни өчен авылдашларымны, җәберсетеп, этә-төртә, калхузга керттем? Менә шулай мине беркөнне кара машинага тыгып апкитәргә дә стенага терәп атсыннар дипме?! Мә, тотыгыз учлап!
Габдрахман, янгын йортына кереп, кош кебек кенә каланчага күтәрелде.
Әнә ул — аның туган авылы. Әнә тыныч кына Нократ ага. Әнә кырлар-болыннар...
— Сау булыгыз барыгыз! Мәңгелеккә хушыгыз! Инде сезне кабат күреп булмас. Балаларым!
— Ходаем, мин ялгыштым! Гафу кыл, димим...
— И-и-и, ба-аста!
Поезддагы теге матросның сүзен әйтүгә, Габдрахман каланчаның ачык җиреннән чыкты да башы белән Ярмәкәй тавы астындагы амбар-амбар ташларга таба очты. Бер таш аны кочагына алды. Бу аның соңгы — дүртенче сикереше иде. Габдрахман "ык" та димичә җан бирде.
— Суга каланчадан сикерәләрмени? — диде җир акырып елап хатыны Бибинур.
Шул көнне үк кинәт кенә Диниулла мулла вафат булды. Габдулла икесенең дә җеназасына бармады.
Ә мәчет манарасы исән калды. Ул хәзер дә исән.
XII
Кешеләр тормышы тыныч кына бармаган һәм бармаячак та. Кайвакыт кечкенә генә авылда да әллә нинди вакыйгалар була. Ә Шөн кебек зур салада?
Авыл халкы Габдрахманның үлемендә Габдулланың кулы уйнаганын сизмәде түгел, сизде. Әнә мәрхүмнең кызы да күргән ич аның зират ягыннан кайтып килгәнен. Нәкъ шул көнне генә түгел, шул фаҗига булган сәгатьтә. Бангка. күргән кешеләр дә бар. Ызначит, ул шул Кара машинадан төшеп калган. Иртә белән мәчет манарасын кисәргә иң атлыгып йөрүчеләрдән булса да, нигәдер килмәгән. Ызначит районга йөгергән, теге Кара машинаны алып килергә. Ну, фетнә! Авыл халкы аңа нәкъ менә игундый исем кушты. Фи, фетнә!
Кешеләр Габдулла белән ачылып сөйләшмәделәр, кызлар аны үз яннарына якын китермәделәр. Егетләр арасына ул үзе кермәде. Бәлки, гел шулай булыр иде, ләкин тормыш шундый: бер кыз зинадан бала тапты һәм, барысын аптырашта калдырып, авылның иң изге, иң зиһенле, иң сөйкемле карчыгы Миңсылу әби акылдан язды. Хәтта теге кызны да берәр атна чәйнәделәр дә оныттылар — хәер, ул үзе дә шәһәр ягына чыгып сызды.
Ә менә ничәмә-ничә балаларны анасы ишеге төбендә каршылаган һәм кулына күтәреп алган, иң зиннәтле әйберләрдән дә кадерлерәк күренгән, хәтта кайбер хөсетлерәк туганыңнан да якын булган бу асыл зат карчыкның җиңеләюен ничек кабул итәргә?
Инде менә колхоз рәисе Габдрахман Сәламовның да фаҗигале үлеме онытылып бара. Диниулла мулланың кинәт вафатын тынычрак та кабул иттеләр:
— Яше җитмештә! Ашыйсын ашаган, эчәсен эчкән!
Бары аның бер хәтәр сүзе генә халык күңелендә мәңге эремәс Акташ булып калды:
— Имеш, Хак Тәгалә, кемгәдер җан иңдергәннән соң, ул бәндәсенең ике җилкәсенә ике фәрештә утыртыр, ди. Берсе — Ак Фәрештә, икенчесе — Кара Фәрештә. Һәм ал арга әйтер ди: "Бу бәндәнең савап һәм гөнаһларын язып барыгыз. Әгәр дә саваплары күп булып, бу бәндә җәннәт кошы икән, ул үлгәндә берни дәшмәгез. Тыныч кына җан бирсен. Әгәр дә гөнаһка батып та: "Ялгыштым, Ходаем!" — дип, үлем алдыннан булса да тәүбәгә килми икән, кара җаны чыгуга ук: "Ялгышты!" — дип әйтегез.
Шулай итеп Диниулла мулла китте, халыкка үзе шомлырак, үзе зирәк сүзе калды.
Инде менә Миңсылу карчыкның да җиңеләюе телдән төшеп бара, чөнки Җәүрупада җау-сугыш. Кеше күңеле игикләнүчән, шуңа бу сугыш утының безнең илне дә чолгап алуы мөмкин дигән уй күбесен борчый. Дөрес, безнекеләр, әгәр дошман һөҗүм башласа, шундук юкка чыгарабыз, дип ышандыралар. Алай гына булырмы? Күпме генә лаф орма, күңелдә шикләнергә урын кала.
Ә инде Миңсылу карчыкка килгәндә, ул Габдулла өчен чистый бер чир булды. Юләрнең юләрчә бит инде аның, көн дими, төн дими, теләсә ничек киенгән килеш килә дә керә. Берсендә кышын бер кат күлмәктән килеп керде. Үзе ул бусагадан да узмас, күп тә тормас. Әмма елый-елый аны каргый башлар:
— Син, Габдулла, минем гөнаһсыз яшьлегемне харап иттең.
— Мин сиңа үз гомеремдә дә тимәдем, Миңсылу әби,— ди Габдулла авырлык белән.
— Тидең !
— Юк, тимәдем. Мин Минзифаны... Ә җук...
— Аңа тиюең белән миңа тидең!
— Кем ул сиңа Минзифа, Миңсылу әби? Нигә аны яклыйсың син? Нигә мине көн саен кереп интектерәсең? — ди ни таш күңелле булса да кинәт йомшарган Габдулла, карчыкка ялварып.
— Син — тәмуг кисәве!
— Мин Аллага ышанмыйм. Ә җук...
— Син Иблискә дә ышанмыйсың, ә Аллаһының булуыннан куркасың, аның бар икәнен дә беләсең, гөнаһларың күп булгач, ышанмыйм, дип котылмакчы буласың. Әнә күктә кояш бармы? Бар! Аннан хет күләгәгә кереп кач, хет базда ят, хет күзләреңне йомып күрмәскә тырыш, тик ул бар. Аллаһы да шулай...
Шул сүзләрдән соң карчык тынычлангандай булып чыгып китә. Ләкин икенче көнне бер аягына галуш, икенчесенә киез итек киеп керә дә ишек төбенә үк тукталып, теге сүзләрне башлый:
— Син, Габдулла, минем гөнаһсыз яшьлегемне харап иттең...
Инде шулай кереп-чыгып йөри торгач, егетнең әтисе кыйнап тома саңгырау калган әнисе дә бу сүзләрне, Миңсылу - ның иреннәре селкенүдән сизепме, башына сеңдерде.
— Улым, — диде ул аңа. — Атаң кебек үчле, шәфкатьсез бәндә булма. Беләм бит мин: синең гөнаһың зур. Миңсылу әбиеңә хет бер йөк утын алып кайтып бир урманнан. Беркөн кергән идем, салкында күшегеп утыра. Ягарга утыны беткән, ди, ярый әле күршеләре ташламый.
Ризалашты Габдулла. Әмма карчыкка шәфкать йөзеннән түгел.
— Тыгынсын, котылырмын хет шул җүләр убырлы дан, — диде.
Бу вакытта ул нәкъ менә атлы эштә йөри иде. Армиягә барып кайткан яшьтәшләреннән кайсысы шахтага, икенчеләре шәһәр җиренә үрмәләделәр. Ул, бер сантиметр буе җитмичә, армиягә бара алмады. Хәер, ул анда барырга бик атлыгып та тормый иде. 
...Кышкы кич.
Габдулла үзенең Пионер исемле аты белән урманга теркелди. Тапканнар бит аңа атның да нәкъ үзе кебеген: тәбәнәк, кыска аяклы, зур башлы, каты яллы, бәләкәй күзле, илаһи уптым авызлы бер мәхлук бахбай шунда. "Эш дисәң, чапмый, аш дисәң, капмый" диләр мондыйлар турында. Хәер, ашауга таза ул, тыгып туя алмый! Тагы... Исемен генә ал инде син аның! Пионер, имеш! Бу бит инде пионер яшендәге түгел, ә карт коммунист яшендәге ат. Аңламый түгел, аңлый, белми түгел, белә: авыл кызлары үзе югында "пионер" дип кенә аннан көләләр. Ну, салам сыйраклар!
Аның урманга нигәдер бик тә, бик тә барасы килми иде. Эш сөйми иде ул. Әнә Габдрахман тирәсендә кәнсәләрдә чуалып йөргәндә рәхәт иде. Аңа юк-бар гына эш кушалар, ул шуны үти дә ипиле була. Әле вакыты-вакыты белән эчәрлек тә тама иде.
Сүрән генә урманга килеп кергән егетне урман үзе кичке сүрәнлек белән каршы алды. Миңсылу карчык өчен бер кулга көйләнгән зур пычкысы белән кисеп коры-сары карама утынын төягәндә, аның күзенә эчтәрәк утырган төз нарат күренде.
"Кисеп алып кайтып сатсаң, эчәрлек берничә бутылка бирәләр инде моңа", — дип уйланды ул эчтән генә. Соңгы вакытларда, сөмсере коелыпмы, эчүгә сабышкан иде. Эшләмәгәнгәме, бер чана утын төяүгә, манма тиргә батты, бүрек-бияләен дә салып йөк өстенә куйгач, пычкысын тотып, теге төз-чибәр нарат янына юл тотты. Яртылаш кисүгә, гәүдәсе, башы, бигрәк тә кулы туңа башласа да, егып бетерим инде дип кисә бирде.
Нарат агачы, кемгәдер бәддога укыгандай, бик авыр ыңгырашып ауды. Карга гөрс! итеп төшкән ботаклар, шартлапшартлап, кемнәндер көлгәндәй иттеләр.
Бу эшеннән бик канәгать булса да, ифрат нык туңган Габдулла аты янына йөгерде...
Каләм:
— Алга таба язып тормасак та була.
— Ни өчен? Әле бит бу бүлектә язганнан артык язасы бар.
— Соң, укучы сизенде ич инде! Габдулла йөгереп аты янына килә. Килсә — ат юк, кайтып киткән. Ә йөк өстендә Габдулланың киемнәре. Ул юка киемнән генә. Шулай булгач, йә өшеп үлә... 
— Ул — баш герой!
— Алайса, берәр җирен өшетә.
— Хак сүз. Кайсы җирен, мәсәлән?
— Монысын да укучы белә: әлбәттә, кулын.
— Нигә әле кулын? Бәлки, битен генәдер?
— Сугыш бара. Ә Габдулла кешеләр күтәргән авырлыкны күтәрми генә яигәп килә. Нәрсәгә аңа сугыш?! Дөресрәге, сугышта катнашу?
...Чыннан да, уң кулының өч бармагын өшетеп кистергән Габдулла сугышка бармый кала.
Ә Пионерны шул көнне үк ерткычларча кыйный. Соңыннан атның бер күзе сукырая.
XIII
Сугыш алдыннан авылга Данияр Хәзрәтов кайтып төште. Хатыны Нурия һәм улы кара-чутыр малай Шаһинур белән.
Авыл халкы ах итте.
— На Алла, Данияр нәкъ атасы Ильяс шәкерт кыяфәтенә кергән ич. Булса да булыр икән! Мөгаллим Ильяс бераз картрак кына иде. Ничә яшь соң әле сиңа, Данияр?
— Күп инде! — дип көлде ул. — Нәкъ егерме алты. Әниләре әнә яшь әле, аңа егерме дүрт кенә.
— Ике яшь ара күпмени? — дип аптырадылар беркатлылар.
— Ничек инде күп булмасын, — диде ул, тагы елмаеп. — Шушы ике яшь арага безнең утыз сигезенче елны туган улыбыз Шаһинур нәкъ керә дә утыра бит. Менә нәрсә ул ике яшь!
Монысын бөтенләй аңламадылар:
— Әтисе кебек бик тә грамоталы сөйләшә икән!
— Алар гына инде...
— Юк, алай димәгез, күңеле әйбәт аның. Ә сөйләшүе... Монысын кем ничек булдыра ала инде!
— Кайда эшли ди соң ул мактанчык?
— Себер ягындагы бер мәктәптә директор икән...
— Кара син аны, кай арада олы урынга укыган соң ул?
— Нигә сорап торасың инде?! Болар бит Хәзрәтовлар!
Бу сөйләшүләр Габдулланың канына учлап-учлап кына түгел, ә капчыклап-капчыклап тоз салды. Үзеннән ике яшькә генә өлкән Даниярның мәктәп директоры булып эшләве аның өчен буй җитмәс урын булып тоелды. Кара инде син аны, ә җук. Әтисе дә, сыйнфый дошман булуга карамастан, мәктәптә укытып ятты. Инде монысы мәктәп директоры булып ук киткән. Көз көне моны мәктәбенә кертмәскә кирәк. Өстеннән жалу язарга!
Даниярның улы Шаһинур да тач үзе иде. Халык мондый охшашлыкны: "Суйган да каплаган", — ди. Ни сәбәптәндер, ул моңа хәтта үзе дә сәерсенде, Габдулла шушы ике яшен генә узган, инде йөгереп йөри башлаган шундый да сөйкемле, шундый да тере сабыйны бигрәк тә сөймәде. Монысына хәтта ул үзе дә хәйран калды.
"Нәрсә бу? — дип уйланды ул. — Нишләп мондый дошманлык? Ильяс шәкерт җарый инде. Даниярдан көнләшәм, ди. Әнә бит игезәк кыз туганнарның сандугачтай гүзәле Нурия Даниярга эләкте, ә ат йөзле, киң җилкәле, тар артлы, салам сыйраклы Банат — аңа. Әгәр Ходай дигәннәре бар икән, нигә ул берәүләргә алдын, икенчеләргә артын күрсәтә. Нигә ул бәндәләрен тигез яратмаган? Менә мин метр ярым да түгел буйга, Банат миннән бер бангка. озын, ә нигә Даниярда гөрнадир буй, киң җилкә? Ул бит Нуриясеннән бер баш ярымга озындыр, әнә бит хатыны аның ияк астына да җитми. Ә матурлыгы? Күрсәң, кызыгып үләрлек! Кичә әнә төнлә Банатны сәкедән тибеп төшердем. Шул Нурия искә төшә дә, һич түзәр әмәл калмый.
Габдулла белән бер елны туган Нурия, исеменә күрә җисеме дигәндәй, чыннан да нурга ия бер гүзәл иде. Дөрес, ул буйга бераз кайтышрак, аның чибәрлеге дә Минзифаныкыдай Җәүрупа стандартларында булмыйча, япон-кытай, бигрәк тә һинд гүзәле иде ул: гел түгәрәкләнеп кенә, хәтта бераз күпертебрәк эшләнгән гаҗәп сыгылмалы, һәр хәрәкәте саен ымсыну тудыра торган бюсты һәм аяклары, нечкә бил белән кушылган гәүдә, нәфис борын утырган карасу йөз, кыйгач каш астында зур кара дымсу күзләр, чиядәй кызыл сусыл иреннәр, күпереп торган куе кара чәчләр. Шушы чәчләргә карап торсаң да, уй-хыялларыңда көне буе адашып йөрергә була иде. Габдулла бер генә шулай исереп-миңгерәүләнеп йөрмәде. Кыскасы, үзенең мескенлеге, карсаклыгы, башка кимчелекләре өчен анда дөньясына үч туды. "Җир шарын ничек шартлатырга микән?" — дип хыялланды ул. Очсын иде космоска тузан булып. Нигә аптырарга ди? Барыбер үләсе бит! Ә болай — барыбыз бергә матәм көе көйләп, хушлашу җыры җырлап, ә? Менә чын тигезлек кайда! Бөтен күкләре дерелдәп торыр иде. Бу космос эрбәлүтсиясе булып, була калса, Алласы үзе башка галәмгә качар иде. Ә нигә? Патша да Алла урынында иде бит. Аны да алып аттык. Кем елады? Кем кайгырды? Бер Алла беткәннән беркем дә сыкранмас. Алайса, ул Алла бигрәк тә нык кәнтрул ясый безнең өстән. Теге ярамый да, бу ярамый. Ә менә мин ул "теге"не ярамыйга карамый... Ә җук...
Аның тагы хыялына Нурия килде. Алар бит Данияр белән туйга кайттылар. Аның туена. Габдулла белән Банатныкына.
Бәндәсен дә әйтим инде, Банат белән мине: "Орчык белән кәтүк", — дип көлгән була. Соң, каһәр төшкере кешеләр, мин гаеплемени кыска буйлы булганга? Нәрсә, мин аны заявлинҗә биреп сорап алдыммы? Банат Нурия кебек матур түгел икән, ул да Ходайның үзенә язганмы: "Минем матур буласым килми, мине ямьсез яса!" — дип. Мин, бәлки, эчледер, көнчедер. Сүгенәм дә, булдыра алганча усалланам, юньсезлек тә эшлим. Ник? Ник икәнен дөньяда барын күреп торучы Алла белергә тиеш ич. Бармы минем, егерме дүрт яшькә җитеп, үземнән канәгать булган бер көнем? Бармы хет бер генә сәгатькә үземне бик бәхетле итеп тойган чагым? Алла һәркемне тигез яраткач, нигә берәүләргә рәхәт, ә икенчеләргә михнәт бирә? Нинди гөнаһлары өчен? Әмрикәдә әнә кемдер миллионер, ә кемнеңдер тамак туйдырырлык акчасы да юк. Нәрсә, бае — фәрештә, хәерчесе Иблисмени? Киресенчә түгелме әле?!
Ә-их! Качар идем барысыннан, теге Робинзон кебек бер утрауга. Кәҗә савып кына ят идең шунда. Һичьюгы, ул да чын иптәш, тәмсез теле дә юк, сөйләшә белми. Шул китапны библиотекадан алып тагы бер укып чыгам әле. Менә кайда ул кызык дөнья! Алланың үзе кебек син ал арны карап торасың, ә китаптагы Робинзоннар яшиләр, сөйләшәләр, ызгышалар-сугышалар. Сиңа гына тимиләр, сиңа гына...
Ә бу кешеләр дөньясында?
Авыл кешеләрен генә ал! Гайбәт капчыклары. Нишләгән ди без Банат белән өйләнешеп? Кәтүк белән орчык, имеш! Булса ни? Сезнең бездә ни эшегез бар? Үз изүегезгә төшкән маңканы карагыз! Үз пычрагыгызны җыештырыгыз! Ә-их! Җан ашаучылар! Ә җук...
Галәветдин абзый әйтмешли, ие, ие, Әҗукларча — гел ким йә берни юк..."
Каты күңелле Габдулланың күңеле тулып, күз төбенә ике йомшак елтыр гына яшь төртелде. Ачу белән ул аларны юк итте — сыпырып төшерде. Үзенең күз яшьләре дә таш кебек тоелды аңа. Җаны да таигмы? 
Ә бу вакытта дөньядагы иң бәхетле пар — Данияр белән Нурия — Олы күл буенда утыралар иде. Алар бит менә шушында бик тә якынаеп киттеләр. Моннан нәкъ сигез ел элек. Сигез ел гомер! Күп тә син, аз да син.
Инде бу да хәтерләргә хатирә булып кына калган. Нинди матур әкияттәгечә очраштылар алар.
Данияр Олы күлгә балык каптырырга төшкән иде. Монда аның әтисеннән калган каегы да бар. Ул күлнең куе таллар белән каймаланган урынына чит-ят күздән яшерелеп куелган. Юкса бервакыт кайсыдыр хөсетле бәндә аны ярдан этәреп җибәргән дә каек берьялгызы, парын эзләгәндәй, күл буйлап йөзеп йөргән. Егеткә аны киң күлнең уртасына кадәр йөзеп кереп алырга туры килде.
Кармакларын салып шулай утырганда, арттан кемдер шыпырт кына килде дә ике йомшак кына нәфис куллары белән аның күзләрен каплады. Ни батыр йөрәкле булса да, ул тораташ катты. Дөрес, Кәҗә үзәне каршысындагы куе таллыкта бөрлегән җыючы кызлар барлыгын белә ул. Ләкин кайсысы болай шаярыр? Куллары нинди җылы әнә. Көньякта пешеп үскән гүзәлкәйме бу әллә?
— Иә, таныдыңмы инде? — диде гаҗәп матур, куллары кебек үк йомигак тавыш.
Шунда гына исенә төште: бөрлегәнче кызлардан иң матуры булган Нурияне ул үзе көймәдә йөрергә чакырган иде бит. "Ах, балык баш! Син инде, мәнсез, моны оныткансың да, ә кызлар онытмый. Егет кеше матур кыз алдында торганда гына әсәренә, ә кыз кеше, егеттән ишеткән сүзләрен хәтерләп, ялгыз чакта бигрәк хыялга бата, диләр ич. Мин вәгъдәмне хәтердән чыгара язганмын, ә ул онытмаган".
— Нурия! — диде Данияр, аның кулларын әкрен генә аерып, һәм менә хикмәт: ул шул арада ал арны бик нәзакәтле генә итеп үбеп тә алды. Кызның тәне буйлап җиңел калтырау узды, бит алмалары кызарып пеште, зур матур күзләре тагы да ачыла төште. Ул еш-еш сулый иде. Данияр борылды да аны үзенә таба тартты. Нурия, үз-үзен белештермичә, аның кочагына ташланды. Алар үбешеп туя алмадылар. Икесенең дә аяк астыннан җир убылды, күк йөзен бары ак болытлар гына басты, бераз шадраланып торган күл өсте дә көзге кеби тигезләнде. Акрын искән җилдә камыш сабаклары аларның бу эшенә баш иделәр. Кояш, кыз белән егетне оялтмас өчен, ак болыт-яулыгын япты. Ул бу мизгелдә нигәдер изге бер карчыкка охшап калган иде. 
— Данияр абый, син уйлама...— диде Нурия.— Мин... андый түгел... мин...
— Мин берни уйламыйм...
— Хәтерлисеңме, ике ел элек син миңа нәрсә дидең?
— Хәтерләмим,— диде Данияр юри.
— Егет хәтере — иләк! — диде Нурия үпкәләп.
— Ике ел элек мин сиңа: "Тагы бераз үс тә, син минеке булачаксың",— дидем, һәм менә бүгеннән син — минеке, мин — синеке! Мин сине беркемгә дә бирмим. Хәтта албастыга, җенгә дә... Беләсеңме, ишетәсеңме — беркемгә дә.
— Сөйлә, сөйлә, зинһар! Көн-төн тыңларга риза.
— Нурия!
— Данияр!
— Беләсеңме, Нурия, әле син килер алдыннан гына уйхыялга чумып утыра идем бит. Дөрес, күзем калкавычта, ә башта хыялый уйлар. Имеш, менә син киләсең дә без көймәдә йөзәргә Олы күлгә кереп китәбез. Бу инде гади генә күл түгел, ә океанның үзе. Менә давыл күтәрелә, без батабыз, мин сине коткарам.
— Ха-ха-ха! Рәхмәт инде батыр егеткә!
— Тагын монысы... Имеш, күл өстендә йөзгәндә, безнең көймәне су аждаһасы куа башлый. Аның гүзәл Нурияне корабтан тартып аласы килә икән. Мин аны үтерәм...
— Нәрсә белән? Синең коралың да юк ич...
— Менә шушы кулларым белән!
— Ә ул ал арны тешләп өзсә...
— Каек ишкәге белән бәреп үтерәм мин аны. Тиеп кенә карасын сиңа, минем бердәнберемә!
Икесенә дә рәхәт, икесе дә көләләр һәм тагы бер-берсенә сарылалар. Аннан соң гаҗәеп бер моң белән Нурия җыр башлап җибәрә...
...һәр сүзнең чынбарлыгын көт, ди.
Инде шул ук җәйне, Габдулла белән Банатның туен уздыруга бер ай да үтмәстән, Кара сугыш башланып, алыптай ир Данияр Ильяс улы Хәзрәтов беренче көннән үк повестка алып, аның кулына корал тоттыралар. 1942 елны ул, узышлый гына авылына сугылып, өч көн Нуриясе белән оҗмах көннәре уздыра. Иң татлы көннәр!..
Сугышның иң кызган бер уртасында капитан Хәзрәтов батальоны, тиешле биеклекне алып, үз бурычын үтәп бетергәндә генә, Данияр һич уйламаганда минага басып һәлак булды. Иң-иң хәйраны аның үлеме дә түгел, сугышта кем дә үләргә мөмкин. 
Иң гаҗәбе: теткәләнгән Алып гәүдәсендә аның ике кулы да юк иде. Сугыш-Аждаһа аның ике кулын тешләп өзгән иде...
Тагы да сәеррәге: ул үлгән көннең икенчесендә үк аның Нуриядән икенче улы туды.
XIV
Сугыш иң матурын, иң яхшысын юк итә. Данияр Хәзрәтовның үлемен авыл халкы тетрәнеп каршы алды. Кемне кемне, аны үтермәсләр, ул сандугачтай Нуриясе хакына булса да әйләнеп кайтырга тиеш иде кебек. Әнә икенче малае да үсеп килә. Башта аңа Данил дип исем кушканнар иде, Даниярның үлемен ишеткәч, Нурия бу исемне иренекенә әйләндерде. Ул хәзер Данияр улы Данияр Хәзрәтов булып йөриячәк. Ана сүзе — закон! Улы тыңлар. Аның әтисе үлгәндә дә "За Сталина!" димәгән, "Ну-ри-я!" дип үлгән. Зур батырлыгы өчен капитан Данияр Хәзрәтовны Советлар Союзы Героена тәкъдим иткәннәр. Армия командующие имзасын узып, ул кәгазь фронт белән җитәкчелек итә торган эре командирлар, начальниклар кулында кысылып калган. Бер калкып чыгармы?
Даниярның үлеменә шаккатмаган, хәтта эчтән генә сөенгән кеше дә бар иде. Ул инде билгеле адәм — Габдулла.
— Нәселен сөймим! Әллә кем булып йөриләр. Карале, беркөн Нуриясе ни дип тора бит. Имеш, Хәзрәтов ларны кемнәрдер белми какты. Аларга тимәскә, киресенчә, андый нәселне сакларга кирәк. Хәзрәтовлар — авыл элитасы бит! Әлеге элита ил кешеләрен, ил элитасын тудыра. Эл-ил алар!
"Элита" сүзенә дә түзде әле Габдулла, ә менә "эл-ил" аны пычаксыз суйды. (Ул аны белми дә иде.)
— Каян таптың, каян укыдың бу сүзләрне? — диде ул аңарга. — "Эл-ил"не әйтәм.
— Моңа баш кирәк түгел, — диде Нурия. — Элита, ил сүзләреннән. Без Данияр белән бу турыда бер генә сөйләшмәдек. Шулай ук милләт элитасы хакында да. Аныгы "эл-мил" була. "Мин-эл" дисәң дә була, ошамаса.
— Сафсата бит бу! — диде Габдулла кычкырып. — Сез генә, имеш. Сез — ярым Алла! Ә мин?
— Сафсата түгел, ул грекларда Спарта дәүләте чорыннан килә инде. Ә бездә, татарда, ул үтерелгән. Шуңа синең кебекләр күбәйгән. Сүз ярым Аллалар турында түгел, чын кешеләр хакында. 
— Нигә син миннән җирәнәсең? Минем кыска буемнан көләсеңме, матур булмавымны мыскыл итәсеңме? — диде Габдулла ыжгырып.
— Ахмак син! Эш тышкы кабыктамыни. Хикмәте: шул кабыкны, нинди булса да, эчтән Рух нуры яктыртсын. Мин интеллектуаль элита турында әйттем.
— Ә сиңа кем әйтте моны?
— Кем булсын — Данияр!
— Кайда?
— Мәктәптә! Балаларга да сөйләде ул аны.
"Әллә жалу язаргамы моның өстеннән?" — дип уйлады Габдулла. Чөнки менә шушы сүздән соң ул Нурия белән икесе арасында тирән упкын белән биек кыя торганын бик яхшы аңлады. Ләкин шуңа карамастан икенче бер очрашуда аннан:
— Нишләп син мине шулкадәр яратмыйсың? — дип сорады.— Мин бит — игезәк туганыңның ире.
— Габдулла булсаң, яратыр идем. Абдулка син! — диде Нурия. — Ә инде бу — эт исеме дигән сүз. Абдулка, маһмаһ! Абдулка, өр! Абдулка, тешлә!
Үтерде!
Каравыл! Кешеләр! Коткарыгыз...
Юк, өнсез итте. Телсез калдырды. Бармы син, Алла... А-а-а-а-л.. .ла-ла-ла-аи-аии...
Өч ай тирәсе аның белән сөйләшми йөргәч, ниһаять, Нурия мәктәптән дәресләрен бетереп кайтып килгәндә, Габдулла янәдән, үзенең иң авырткан җиренә кагылып, аңа дәште:
— Менәтерә, Нурия, сиңа мин тагы бер сорау бирәм әле.
— Рөхсәт, — дип елмайды тегесе, Данияр үлгәннән бирле моңнан арынмаган күзләренә бер шаян чаткы кертеп.
— Менә син: "Эш тыигкы кабыктамыни",— дидең. Ә нишләп үзең миңа түгел, Даниярга кияүгә чыктың? Ул матур бит, шуңамы?
— Ә син, бар, кайтып үзеңне көзгедән кара әле.
— Көлмә-көлмә, чибәр мин дигәч тә, бар җирең дә алтыннан түгел, бакыр урыннарың да бар. Ә кешенең тышкы кыяфәтеннән көлгән кеше иң мәнсез бәндә ул.
— Менә-менә! — дип көлеп җибәрде Нурия. Үзе дә аптырады, теге кара хәбәрдән соң ул көлүнең ни икәнен дә оныткан иде инде.
— Ни әйтмәкче буласың?
— Соң, дөньяда бер генә камил адәм баласы да юк. Шул ук Даниярны ал, аның авызы олырак иде, шуңа мыек үстерде, колаклары әрекмән яфрагы кебек зур иде, шуңа озын чәч җибәрде. Шуның өстенә ул сул колакка бераз чукрак иде. Әмма мин аны өзелеп яраттым! Синең Даниярдан кимчелегең — буй гына. Йөзең ирләрчә матур синең. Шуңа кайтып көзгегә кара әле, дидем. Банатны да бер дә "ямьсез" дип кимсетмә. Һәркем үзенчә матур. Моны Даниярның әтисе Ильяс шәкерт әйтә торган булган. Ул әле: "Кеше ямьсезлеге белән дә матур!" — дигән.
Җаны эреп тыңласа да, Габдулланың эчен шик кимерде: "Алдыймы? Чын күңелдән сөйлиме? Мине юата гынамы?"
Алай дисәң, әнә үзендә дә кимчелекләр бар ич. Сул яктан ике теше берсе өстенә берсе өелгән, иягенең астында ямьсез миң үскән. Тик күзләре, күзләре... Боларның берсенә генә дә ун кеше матурлыгы сыйгандыр. Даниярны шашындырган нәрсәләр дә шушы күзләрдер инде. Ә иреңне кимсеткән булып маташма, Данияр кебекләр тирә-юньдә юк иде! Данияр бит ул!
Аның барыбер менә бу белемле гүзәл хатынны тешлисе килде:
— Менә син, Нурия, тышкы кабык турында сөйләгәндә, эчке кабык — Рух нурын әйттең. Нәрсә соң ул? ("Ә җук"ны ул аның белән сөйләшкәндә оныта иде.)
— Аны бер сүз белән генә аңлатып булмый. Тик шулай да... Аны күпмедер дәрәҗәдә намус уты, дияргә була.
— Ярый, синең намус утың яна да ди. Менә син, укытучы кеше, теге көнне мине "Абдулка, эт" дип мыскылладың. Бу да намуска керәме?
Укытучы Йурия ханым Хәзрәтова үз гомерендә беренче тапкыр авылдашы Габдулла Мәҗит улы Хөҗҗәтовка текәлеп карады.
".. .Юк, — дип уйланды ул эчтән генә. — Бу мин уйлаганча гына кеше түгел. Мин аны, ныклап белем алмаса да, зиһенле, кызыксынучан, әмма кара һәм тар күңелле, эчле, кешегә юньсезлек кенә эшләргә торган имансыз бер бәндә дип йөрим. Ул исә бик катлаулы кеше икән. Менә йөр син, кеше җанын азмы-күпме беләм дип. Катлаулы кеше җанын аңлауда психология дә нольгә тигез".
— Бәлки, мин сиңа "Абдулка" дип катырак бәрелгәнмендер, ләкин "эт" димәдем, миңа андый бәла өймә, бу — районга жалоба язу түгел!
Габдулла күсәк белән органдай дерт итеп куйды, әмма түзде — дәшмәде. Дәшәр урын юк иде. 
— Ә инде синең Габдулла булмавыңа, халык-милләт кешесе булмавыңа мин һаман да йөз процент ышанам. Ә андыйларны мин, Дәрдмәндчә, "Абдулка" дип атыйм. Хәер, ул "Абдул Абдулыч" дигән.
— Ызначит,— диде Габдулла, ярсый төшеп,— мин халык алдында намуссыз. Белмим, мин үземне беркемгә дә намуссыз итеп күрсәткәнем юк әле.
— Кешеләр өчен намуслы булып кылану — бер нәрсә. Ә чын намус — үзең өчен намуслы булу. Үз намусың сине борчымый икән, син бервакытта да аңа хыянәт итмисең икән, синең кешеләр алдындагы намусың да чын намус, саф намус булып калачак.
— Каян беләсең, бәлки, минем дә намусым борчымыйдыр...
— Ә сукыр ат рәнҗеше?
— Сукыр ат?! — Габдулла гаҗизләнде.
— Пионер. Син аны кыйнап сукырайттың.
— Ул артык миңа охшаган иде, — диде Габдулла. — Шуның өстенә мин, аның аркасында кулсыз калып, Кулсыз Габдулга әйләндем. Аның исеме белән үчекләп, миннән дә "пионер" дип көлделәр.
— Аның каравы ул сине сугыштан коткарды. Менә минем Даниярым исән булсын иде әле!
Хатын кырт борылды да китеп барды. Шулкадәр озак сөйләшүләренә үзе дә шаккатып, өенә кайтып керүгә, Габдулла озаклап үз йөзен көзгедән тикшерде. Нурия дөрес әйтә, зарланырдай берни дә юк икән. Курыкканга куш күренә дигәндәй, яратканга — кем дә чибәр, сөймәгәнгә — барысы җан чигәр!
Ул шул көнне иң беренче мәртәбә түшәгендә хатыны Банатны бик озак назлап, үбеп, сөеп ятты. Моңа күнекмәгән әлеге мөәннәс заты үксеп елады. Инде Габдулла тирән йокыга талгач, ишегалдына чыкты да киселми калган мәчет манарасына карап илереп елады, аннан соң, күккә бага-бага, түбәндәге сүзләрне әйтте:
— Ходаем, ничекләр үзгәреп кайтты ул бүген! Моңарчы яшәп күрмәгән назны мин бер төндә алдым. Ул үзе дә шулай кирәген белми идем әле, ди. Ходаем! Мин аны санлап, ир итеп кияүгә чыктым. Алга таба да шундый булсын, ә мин аңа гомерем буе эттәй тугрылыклы булырмын, бер генә вакытта да хыянәт итмәм. Күпсенмә бәхетемне, Ходаем! 
* * *
Иртәгесен Габдулла, гомер булмаганча, шат күңел белән уянды. Хатыны ясаган чәйне дә бик тәмләп эчте. Аннан соң үзе эшләгән янгын йортына китте.
Сугыш башланып, ирләр фронтка китеп беткәч, берара Габдулла колхоз рәисе булып та торды. Ул гомере буе моңа омтылган иде, эчтән генә хыялланган иде. Сәләмә Габдрахман ташка кадалып катты, хәзер мине колхоз персидәтеле итәләр инде, дип көткән иде. Юк, аны чакыручы булмады. Искә дә алмадылар хәтта. Аның тагы җанына үч җыелды. Ә теге вакытта...
Рәис итеп куюларының бигрәк тә беренче көнен анык хәтерли ул. Ник истә тотмаска, ул көнне күктә иде бит Габдулла. Юк, аракы парыннан гына түгел. Дөрес, исереп киткәч, өстәлгә менеп биеде анысы.
...Ни сәбәптер карсак адәмнәрдән бөекләр күбрәк чыга, һәм алар озаграк та яшиләр. Күрәсең, моның психологик аңлатмасы үз кысаларына гына сыймыйча, бу күренешне Акыл асты күле тирәнлекләреннән эзләргә кирәктер. Ә ул күл Космоска, Галәмгә тиң. Шулай да күл астындагы ләмне актармыйча, өстендә, көймәдә торган килеш кенә дә аңлатыр сәбәпләр табып була ич.
Беренчедән, тәбәнәк кешенең гел биек күренәсе килә. Ул гомере буе шул омтылыш белән яши.
Икенчедән, физик кимчелекле кеше һәрвакытта күңелен ныклап нигә булса да сала. Сәбәп — үзеңнең әнә шул кимчелегеңне онытып тору. Ә кемдер фанатикларча кешелек эшчәнлегенең берәр өлкәсенә күңелен сала икән, ул анда бик зур уңышларга ирешүчән була.
Тагы...
— Ка-ләм!
— Ишетәм...
— Безне Габдулла көтә.
Әйе...
Күктә дигәнебез — Ярмәкәй тавы өстенә менеп баскан иде Карсак Габдулла, рәис булуның беренче көнендә.
Менә күрегез кая күтәрелгәнемне, диясе килдеме? Чыннан да, Ярмәкәй — тау бит, чын тау. Ә Габдулла буен иң әүвәл урындыкка басып үстерде. Эскәмия, өстәл калмады буй үстерүдә. Әмма тауга тиңнәр юк икән! Тау үстергән буйны беркем үстерә алмый.
Ярмәкәйгә басып авыл өстенә күз салуга, Габдулла башта үзен сугыш кырындагы Наполеон итеп тойды. Ул да карсак буйлы булган ич.
Аннан соң ул үзен бер мәлгә ерак бабасы Чыңгыз хан итеп тойды, чөнки һәр француз король булыр өчен туса, һәр татар хан булыр өчен дөньяга килә. Әйе, хан-солтан булыр өчен!
"Менә бу авыл, менә бу кыр-болыннар, бу җирләр — минем аяк астында!" — дип уйлады ул, үзендәге дансөярлеккә беренче мәртәбә шаккаткан Наполеон-Чыңгыз-Габдулла.
Ул күккә бакты һәм тетрәп китте. Куркудан, бәлки, таң калудан, хәтта бер адым чигенеп чүгеп тә куйды. Ә күктәме? Күктә ап-ак куе болыт чәчле Су анасы зәңгәр океан, тоташ чиксезлек буйлап йөзеп бара, ә аның артыннан, "менә йотам, менә йотам" дип, кара-кучкыллы өчмөгезбаш аждаһа-болыт килә.
Ярмәкәй тавы астындагы утарда мең шөлдерле моң белән яшь тай кешнәде, "Нишләдең, Габдулла, нишләдең?" дигән кебек.
Карт ат көрсенеп һәм сискәнеп сагышлы пошкырды, "Ни эш кырдың, Габдулла, ни эш кырдың?" дигән кебек.
Ул таудан төшеп китте...
Күп тә үтмәде, фронттан яраланып кайткан яшьтәше аны рәислектә алыштырды. Кешеләр нигәдер Габдуллага ышанмадылар. "Тыштан — әүлия, эчтән — Иблис ул", — диделәр.
Рәислектән төшеп, янгын сараена атлар карарга күчкәч, ул тәмам эчүгә дә сабышты. Атлар фуражын урлап сатты. Тегеләре ачтан улак кимерделәр.
— Коммунист бит син! — дип оялтырга тырышып карадылар аны, кәнсәләргә чакырып.
— Ата коммунист колынлаган, — дип көлде халык. — Пужарнай идәнендә ята, ди...
"Колынлау" дип ләх исерүне әйтәләр иде. Шулай да үзен кулга алды ул. Кирәк вакытта кирәкмәсне, үзенә зыянлыны туктата белде Габдулла.
XV
Ул елны Җир өстеннән койрыклы йолдыз үтеп китте. Кояш тотылды. Әмма бер яңалык белән барысы онытылды. Башта кешеләр җанына вакытлы караңгылык иңеп, сөмсерләре коелды, ахырзаман килгән сыман тоелды, күңелләрендәге сөм-сиземнәре ниндидер бер үзгәреш көтте. Озак та үтмәде, авылга Азия ягыннан Фатыйма абыстай белән Минзифа кайтып төштеләр.
Ильяс шәкертнең җәмәгате Фатыйма карчык Үзбәкстанда бик абруйлы абыстай булган икән. Ә Минзифа? Ул анда үзбәкләшкән татарга кияүгә чыккан. Дүрт бала үстергән. "Алар кемнәр, кайда эшлиләр?" дигән сорауга болай диде:
— Чыңгыз улым — Мәскәүдә генерал, Батулла улым — зур нәчәлник, өлкә башлыгы, Мамай улым — журналист, тарихчы, китаплар яза, ә иң кечеләре — Үзбәк улым — врач, медицина фәннәре докторы, танылган профессор!
— Карале! — дип шаккатты Кулсыз Габдулла, ә авылга кайтып төшкән Фатыйма абыстай белән Минзифаны ул, гозерләп-гозерләп, Банатка иң беренче үзләренә алып кайтырга кушты, чөнки Шөндә ал арның йортлары күптән тузгытылып, ул урынга икенче кешеләр өй салып тормыш итәләр иде.
— Карале! — дип дәвам итте Габдулла. — Әйтерең бармы, Минзифа, синең бар балаларың да урысны яулап алган татар-мангул гаскәр башлыклары исеме белән аталган. Бик сәер бу. Ни сәбәптән, ә?! Ә җук, ә?
— Ирем үзен Ядегәр хан нәселеннән саный иде. Чыңгыз, Батый ханнарны ул татарның иң бөек җиһангирлары дип йөретте.
— Кем булып эшләде ул?
— Тарихчы. Мамай угланым аның юлын сайлады.
— Хәзер кайда инде?
— Үлде... Иртә үлде ул... Аңа яшәргә дә, эшләргә дә ирек бирмәделәр. Минем Мамаем башта журналист иде бит, әтисенең эшен дәвам итү өчен тарихчы булып китте. Бүген ул да фән докторы инде.
— Карале! Ә! Ә җук. Минзифа, ачуланма миңа, ә, син чәеңне эч. Катын, теге кәрәзле балны оныткансың ич, куй әле өстәлгә... Фатыйма абыстай, сез дә җитешегез...
Кулсыз Габдулланың шөшле артлы, киң җилкәле, ат йөзле арык хатыны күләгәдәй генә олы якка кереп китте.
— Минзифа, тагы бер соравым бар: шуны гына әйтәм дә туктыйм. Ә җук! Менә сез ничә еллар Үзбәкстанда яшәгәнсез, үзең үзбәкләшкән татар ирең белән гомер иткәнсең, ә татарчаң безнекеннән дә чиста!
Минзифа көлеп куйды:
— Соң, Урта Азия тулы татар ич. Анда, ике татар очрашсак, без татарча гына сөйләшә идек. Хәзер генә менә яшьләр ана телен оныттылар.
— Чын татар маймыллар арасында яшәгәндә дә үз телен онытмый! — диде Фатыйма абыстай вәкарь белән.
Банат шулчак Фатыйма абыстайны олы якка чакырып, йортка Коръән чыгуын сорады. Нурия киленнәре ике улы белән ире Данияр эшләгән мәктәпкә — Себер якларына киткән иде. Аны анда директор итеп чакырып алдылар. Ике оныгын һәм киленен күрә алмаудан гаҗизләнгән абыстай, бик теләп, бердәнбер килененең игезәгенә (алар чын игезәкләр түгел, ә бер-бер артлы туган балалар иде, русча "двойняшка"лар дип атала) иярде.
— Теге вакыт өчен үпкәләмисеңме син? — дип сорады Минзифадан Габдулла.
— Нәрсәсенә үпкәлисең аның! Все было мимо! — диде алтмыш яшен тутырып килсә дә һаман кызлар кебек калган Минзифа көлемсерәп.
— Нич-чек ми-мо? — диде теле карлыккан Габдулла. Ул хәтта, Минзифа сугып җибәрер дигәндәй, сау кулы белән йөзен-башын капларга тырышты. Миңа ачу саклыйдыр дип уйлый иде ул.
— Мин моны иремә кияүгә чыгып карагач кына белдем. Кайсы ирнең ике кат ыштан кигән хатын белән йоклаганы бар? Әйдә, Габдулла, теманы үзгәртик. Без хәзер әби-бабай булып барабыз инде. Минем бит синең янда калуым яшьлектәге ул аңлашылмаучылыкны аныклау өчен түгел, ә әтием язмышын белергә теләүдән иде, — диде Минзифа, нигәдер йөзенә шундук кискенлек кертеп.
— Мин аның язмышын белмим...
— Соң, аны авылга кайткан, диләр бит?
— Ә-әй! Кайчан инде ул! Моннан егерме еллар элек бит. Бәлки, артыграктыр да әле...
— 1958 елдамы?
— Әйе. Шуннан югалды ул. Сезне эзләп Урта Азиягә киткән, диделәр...
Минзифа авыр сулап куйды:
— Тегендә егерме ел утырып кайткан.
— Утырганмы-юкмы, анысын кем белә, — диде Габдулла төксе генә.
— Утырган ул, утырган... Озак утырган. Синең эскәмияң утыртты аны, Габдулла!
Икесе дә авыр тынлыкка чумдылар.
Олы якта Фатыйма абыстай Коръән укый. Банат ифрат бер сабырлык белән мыштым гына тыңлый. Габдулла белән Минзифа да сагаеп калдылар. Шуңа карамастан, ал арның бу минутларда кичерешләре барыбер бик көчле булып, алар үз уйларын да уйладылар.
"Егетләнеп йөргән идең, бөтен эшең "мимо" булган. Хотя синең гомерең дә ничектер "ми-мо" барды бит..." — дип уйланды Габдулла, Минзифаны читтән генә күзәтеп һәм аның вакыт алмаган матурлыгына, сылулыгына хәйран калып. Еллар гүя Минзифа өчен юк... Үзенә алтмыш бит инде.
"Яшьлек юләрлеге! Габдулланың минем өскә менеп ятуын бөтен сафлыгым бетүгә санап, үләргә йөрдем бит мин ул көнне.
Миңсылу әбиемнең кайгыруларын күрсәң! Ул мине уйлап юләрләнгән, диләр бит. Иа Алла! Үзең ярлыка. Каберенә барып, әнкәйгә Коръән укытмый булмас. Авыл карчыкларын җыеп аш-су уздырабыз, Аллаһы бирсә. Хәзер минем вакыт күп, йөрергә була. Аннан соң Себертә китәбез. Әнинең Нурия киленен, бигрәк тә Шаһинур белән Данияр оныкларын бик тә күрәсе килә. Хәер, Шаһинур бит инде күптән Казанда, һай, бу тормыш! Аерылып яшәүләргә дә кырык ел вакыт узган. Кырык ел бит, әйтергә генә ансат. Ниләр генә күрмәдек шул гомердә! Олы улыма да кырык өч яшь инде. Бигрәк талантлы булып чыктылар алар. Үз халкыбызга гына хезмәт итә алмадылар. Ә мин хезмәт иттемме, ә? Үзбәкстанның атаклы балеринасы — бер тапкыр Казанга килеп биегәнем булдымы минем? Яисә алар зурлап хет бер генә тапкыр чакырдылармы мине? Ә бит туган як тарта. Әнә Нурия дә "Себердән Шөнгә кайтам, хет каберем шунда булсын" дип яза! Каберләр..."
Дөнья буйлап таралган татар каберләре.
Тик алар инде бернәрсә дә сөйли алмыйлар...
XVI
Белүнең чиге булса да, белемнең чиге юк. "Белгән саен белмәвемне генә беләм", — дигән борынгының бөек фәйләсуфы Сократ. Данияр угылы Шаһинур Хәзрәтов та, белә алган кадәр белер өчен, белемгә омтылды. Урта мәктәпне көмеш медальгә тәмамлап (ә татар мәктәбе укытучылары үз укучыларына бервакытта да диярлек алтынны бирмәделәр, үз кесәләреннән биргәндәй кыландылар), чөнки "урыс теле кадәр урыс теле!"нән ничек инде татар баласына бишле куярга, дип баш ваттылар, фикер аттылар, шул уйларында каттылар. Мәктәп консерватизмының бер чагылышы иде бу: "русист" укытучы, мин үзем дә рус телен бишкә белмим әле, дип юанды, шул уена хәтта куанды. Ә менә Шаһинурга килгәндә, Казан университетында имтихан биргәндә, ул рус теленнән изложениене бишкә язды. Моңа беркем дә гаҗәпләнмәде. Шулай булырга тиеш кебек итеп кенә кабул иттеләр. Алга таба да ул гел бишкә генә укыды — моны да шулай булырга тиеш дип кабул иттеләр. Диплом эшен генә болай ук булырга тиеш түгел дип уйладылар булса кирәк, аңа шулай ук "бишбармак"ны куеп, кыскартып, Мәскәүгә, студентларның диплом эшләре конкурсына җибәргәннәр иде, ул аннан алтын медаль алды, егет, имтиханнар бирмичә генә, аспирантурага кабул ителде. Хәер, ул вакыттагы "фәнни коммунизм" дигән сүз боткасын да ул бишлегә "ашады", әлеге китапны укып та тормыйча диярлек, чөнки энесе Данияр белән Диниулла мулла оныгы, колхоз рәисе Фоат Диниевка өй салуда иде. Кичке поезд белән Казанга юл тотып, унберләрдә ятып йоклады да, иртәнге дүрттә торып, физзарядка ясап, салкын душта юынгач, "конспект"ларына күз салды. Аннан чәй эчеп, иртән сәгать алтыларда дусты Әмир Дәминов белән университетка юл алды. Акрын гына, тегене-моны сөйләшеп, фән сараена "тәпиләделәр"...
Бу ике егетне кызлар, гадәттәгечә, беренче керттеләр теге усал профессор абзыйлар утырган өстәл артына. Боларга нәрсә — бирәсен бирделәр, "абзыйлар" да аласын алганнардыр, чөнки, ишеккә юнәлгәндә, яшь кенә мөлаем философия фәннәре кандидаты Шаһинурга "коллега" дип эндәште.
Менә шул шөһрәтле "коллега" сүзеннән китте инде: Шаһинур Данияр улы Хәзрәтов — егерме биш яшьтә фәннәр кандидаты, утыз сигез яшьтә — шул фән дигәннәренең докторы (гүя фәннәрне чир-зәхмәт, төрле авырулардан дәвалый!).
— Һай, Каләм, барысын да шома язасың инде син, ә?! һаман да социалистик реализм "карасы"на манчып, СССРда барлык нәрсәне "ак" итеп язасың түгелме?
— Соң, мин шул СССР чорын, соцреализм әдәбияты вакытын сурәтлим түгелме?
— Шулаен шулайдыр. Тик мин монда бернинди дә сурәт күрмим.
— Ничек күрмисең?
— Соң, Алла колы! Сурәт, тасвир дигән нәрсә әдәбияттагы иң зур категорияләр ич! Бик талантлы язучылар каләмендә генә ул. 
— Шуннан?
— Кермәсә кермәс кеше башына! Сурәт, тасвир язучылары — чын рәссамнар алар, әдәби көй язарлар. Ә синең өстә язганнарың — агач телле публицистика. Район гәҗитендәге теләсә кайсы корреспондент булдыра моны.
— Хикмәт бит менә бу бүлектә тасвир-сурәт белән мавыгуда түгел. Роман тәмамланып килә. Ә төп геройның әле, җәһәннәмгә олагыр алдыннан, шушы Хәзрәтовлар йолдызы белән сөйләшеп утырасы бар, чөнки анда аның үткәненә караш һәм кайбер уй-фикерләре чагыла. Моны әсәрнең фабуласы, хәтта, әйтер идем, идеясе сорый.
— Фабула, дисең, ул монда кыркылган сарык кыяфәтендә, ә менә Галиҗәнап Идея үзе сорагач, нәрсә утырасың инде, сагыз урынына юкка сүз чәйнәп! Чаптык, Каләм, Габдулла янына.
.. .Казаннан язучы-академик Данияр угылы Шаһинур Хәзрәтовның кайтып төшүен ишетүгә, соңгы көннәрдә боеклык күленә чумган Габдулла картка ниндидер көч-кодрәт, җегәр кергәндәй итте. Инде менә чирләп-паралич сугып җиде ел ятса да, ул үзенең бер терелеп китүенә өмет белән яши, кемнеке кемнеке, әмма аның гомере бетмәс-төкәнмәс булып тоела. Дөресен әйткәндә, авыл кешеләре дә, шәһәрдәге туганнары да "бабай"ның ныклыгына шаккаталар: җитмеш өч яшеңдә параличланып кал да, урында ятып булса да яши бир. Берни булмагандай...
Чыннан да, тәне катып калса да, Габдулланың зиһене элеккечә нык, күзләре яхшы күрә, колак әйбәт ишетә, ашау-эчүдә дә ул кимен куймый, бары кече вә олы йомышларын истә тотып кына бу якны бераз кыса иде. Ә менә...
Әйе, Казаннан кайткан саен Шаһинур Хәзрәтовның аңа керүе, күчтәнәчкә бер шкалик кына коньяк алуы Габдулланы үтерә дә куя. Аның бит коньякны да иң беренче тапкыр татуы шул Шаһинур аркасында. Алайса китәр иде кабер астына шул тәмлене татымыйча. Дөрес, Шаһинур үзе күп эчми, егерме биш граммлы нәни рюмка белән бер-икене йотып куя инде. Ул шулай өйрәнгән, күрәсең, зур галимгә зур эчү килешмидер.
Габдулла әле тагы бер нәрсәгә аптырый: каян алып бетерә ул әлеге "эшкәлик"ләрне. Бу бит йөз илле грамм сыешлы ифрат матур, бик зәвыклы эшләнгән шешә. Учыңа кыссаң, сыя да бетә. Ул, әлбәттә, Хәзрәтовның чит илләргә лекцияләр сөйләргә йөрүен һәм берсендә шундый затлы коньяк алып кайтып, соңыннан шешәсен ташламавын, һәрвакыт Габдулла җизнәсенә коньяк алып кайту өчен махсус тотуын белми иде. Ә чит илләргә йөрер өчен аның гәүдә-кыяфәтен әҗәткә алырлык иде.
— Исәннәрмесез! Әссәламегаләйкем!
Габдулла дерт итеп куйды, аны уйларыннан ишек ачылып-ябылу да түгел, менә шушы көр вә ягымлы тавыш аерды. Бу көткән тавыш иде, ул бүген менә шулай яңгыраячак иде.
Габдулла тавыш килгән якка күз атты, Шаһинур ишек төбендә туфлиләрен салып маташа. Әтисе Даниярныкы кебек озын буй, киң җилкә, кара бөдрә чәчләр. Әнә түбәсеннән шәрәләнә дә башлаган инде. Ул үзе моны шаяртыбрак:
— На Алла! Безнең башлар да Космоска ачыла башлады, — ди. Гомумән, ул — ифрат көр күңелле, оптимист, дөньяның иң кабахәт адәменә дә кул бирә торган инсани зат. Бер дә таныш булмаган кеше белән күрешеп китү — аның гадәте.
Менә олы як ишеге ачылып китте, аннан карчыкларга хас булмаган җитезлек вә кызулык белән Банат карчык йөгереп чыкты һәм Шаһинурның күкрәк-кочагына ташланды:
— Шаһинур энем! Улым! Әле кичә генә әниең Нурия белән, сеңелем-игезәгем белән, синең хакта сөйләшеп утырган идек. Син кайтасыга булган икән. Шуны юраганбыз,— диде ул, күз яшьләренә буылып.
— Исән-сау гына торасызмы, апа җаным?!
— Аллага шөкер! Зарлансак — гөнаһ булыр.
— Менә сиңа әз-мәз күчтәнәч.
— И-и-и! Әле теге кәнфитләрең дә ашалып бетмәде ич. Бар җизнәң янына. Өй хуҗасыннан зураеп, аннан бангка. тору матур түгел, — диде дә карчык, күчтәнәчләрен күтәреп, тагы олы якка шыпырт кына кереп китте.
Шаһинур, эре вә киң адымнар белән елмаеп, Габдулла карт янына килде:
— Ничек ятасың, җизни? Тереләсеңме әле?
Картның Шаһинурга үпкәсе килгән иде. Иң беренче аның белән түгел, ә апасы белән күрешүенә:
— Терелерсең, бар, менә үзеңне паралич суксын әле! Син бит галим кеше, иң беренче минем белән күреш!
— Тереләсең, тереләсең! Менә күрерсең әле, шулчак Шаһинур каениш әйткән иде, диярсең. Ә күрешүгә килгәндә, мин гомуми исән-саулык сораган идем бит, җизни. Сәлам дә бирдем.
— Сәлам бирүмени "әссәләмә". Безнең авылда әнә Сәләмә Габдрахман бар иде. Башы бетте шул Сәләмәнең. Ничекме? Пужарнай каланчасыннан Җәрмәкәй тавы астындагы келәт зурлыгындагы ташларга башы белән кадалды ул. Исерек килеш...
— Беләм мин бу тарихны, әйбәт беләм. Үзем тарихчы бит...
Габдулла сагайды. Аның баш мие космик тизлектә эшли башлады: "Сүзне үзгәрт. Икенче сукмакка күч. Бу юлдан ул китсәме? Бу бит хәсрәт бәндә түгел, ә Хәзрәтов. Кайчандыр син утырткан Ильяс оныгы, хатынына кызыгып үлгән Данияр улы. Болар бит атаклы Шакир бай нәселеннән. Ә аларның башы моннан дүрт-биш йөз еллар элек бик гыйлем хәзрәттән башланган, диләр..."
Ул уйланганда, Шаһинур, гадәте буенча, җизнәсенең баш очына киңчә төпле урындык куйды, аның өстенә теге атаклы "эшкәлик"не бастырды, тәм-том, кабымлык тезде. Нәни гүзәл рюмкага коньяк тамызды:
— Яле, җизни, исәнлек өчен тотып куй!
Карт бодай камырыдай йомшарды:
— Рәхмәт инде!
Әле тотып, капкалап куйгач та, теге уй аңа ирек бирмәде: "Габдрахманның үлеме хакында Шаһинур үзе дәвам итә башласа? Ах, карт дуңгыз, дошманыңны "исерек-фәлән" диеп хурлама син, киресенчә, макта. Хурлап шик тудыруым бар. Хурлап үзеңә дошман җыясың, ә мактап кешене үтерергә була".
Юк, Шаһинурның күңеле бөтенләй башкада икән. Кем әйтмешли, "җугары материал"да.
— Менә, җизни, — диде, аңа хас тыныч табигать вә иплелек белән дустанә дәшеп. Гомумән, "дустым" аның иң яраткан сүзе иде. — Син "әссәләмә" дип исәнләшүне сәләмәлеккә әйләндердең. Ә бит ул — бик көчле, бик яхшы, бик тә тәрбияви сүз. Ходайдан сәламәтлек, тынычлык теләү ул. Әгәр аның мәгънәсен киңрәк аңласакмы...
Түзмәс Габдулла аны тиз бүлде:
— Алланың барлыгын ничек дуказать итәсең?
— Ничек исбатларгамы? Ул шундый да ки Югары Көч, без аның Барлыгын һәм Берлеген әйбер, күренеш, хәтта тәэсир рәвешендә генә дә раслый алмыйбыз. Әйтик, Нократ буендагы ком бөртеге менә синең барлыгыңны исбатлый аламы?
Карт бу чагыштырудан сискәнеп китте һәм бер бөртек ком алдында үзенең барлыгын гаҗәп тә зур итеп тойды ки, беравык гаҗәеп олуг дөньяда берьялгызы калгандай халәткә керде. 
— Ком мине каян белсен! Син менә үзең Алланы ничек аңлыйсың? Ә җук, ә?
— Шәхсән үземә килсәк, мин аны тоемлап-сизеп яшим. Юк, күреп-белеп түгел, ниндидер эчке көч, Җан-Рух авазы миңа "Аллаһы Бар һәм Бер" дип тәкрарлап тора.
— Нәрсә ул тәкрарлау?
— Кабатлау. Ә тәкрарлау — гарәп сүзе.
— Нигә син аның татарчасын гына әйтмисең? Чит сүзләр кертәсең?
— Инглизләрдә биш йөз мең сүз бар. Шуның бик-бик күбесе чит телләрдән алынган. Сүз запасы күп булган тел бай ул. Ә гарәп сүзенә килгәндә, без бит алар белән дин һәм мәдәният ягыннан борын-борыннан багланышта торабыз. Телдә бер үк сүзнең әллә ничә әйтелешендәге вариантлары булырга тиеш. "Кабат, кабат" дип кабатлап торсак, матур яңгырамас иде...
Картның тагы күңелендә хөсетлек вә көнчелек туды: менә кара инде, кайчандыр ул җимергән гаиләнең оныгы. Кем диген? Зур галим!
Монысы — чурт с ним. Ә нинди кеше!
— Нишләп син бик акыллы? — диде ул Шаһинурга төксе генә.
— Аллаһыга таянып, Космос, Галәм кануннарын да исәпкә алып, Җирдә камил матурлыкка, камил яхшылыкка омтылган һәр инсан — акыллы кеше ул!
Монысын карт аңламады, ә Шаһинур, гадәте буенча, дәртләнеп хыялын әйтеп ташлады. Аның бит шундый кешеләр, шундый милләтләр Җәмгыятен-Дуслыгын төзисе килә. Шуны сизеп, ул үзе дә:
— Матур вә яхшы тормыш булдырасы иде,— диде.— Барыбыз өчен!
Бу сүзләре карт өчен иде.
— Төзәрсең бар, ә җук, — дип каршы төште карт. — Дөнья тулган хәсрәт бәндә белән: кайсын гына алма, үз кесәсен генә уйлый. Начар кешеләр яхшы тормыш төзи алмый ул! — Менә монысын Габдулла бик белеп әйтте.
— Дөньяда начар кеше юк, җизни. Начар уйлар белән әшәке эшләр генә бар. Әнә унҗиденче елгы революция яхшы уйлар белән башланып, начар эшкә әйләнде. Дөрессезлек шуннан туды.
Габдулланың күзен кан басты, сау сул кулына таянып, сул як гәүдәсен калкыткандай итте. Аксыл куе кашлары, зур авызы тагы да киңәеп-бүлтәеп, йөзе тартышып китте. 
— Ә! Җук! Ялгышасың, энем. Безнең эрбәлүтсия дөрес кенә түгел, ә дөп-дөп-дөп... ә җук! Дөп-дөп-дөп-дөрес иде.
Академик монда да тыныч калды. Мондый гына оппонентларны күрмәдемени инде ул.
— Шуңа күрә күпләрне дөпелдәтте дә инде ул. Авазы бүгенге көнгәчә ишетелеп тора. Ә дөп-дөрес булу — үзе үк дөрессезлек.
Бу җавап Габдулланы шиңдерде. "Дөп-дөп" килә торгач, ул үзе дә шартлады ич, йөрәге әнә чыннан да дөп-дөп-дөп килә.
— Әйдә, җизни, саулыкка булсын, йотып куй!
Маңгаена тир бәргән Габдулла егерме биш грамм коньякны, пычрак суны эчкән таналар кебек, бик сөзеп, озак кына эчте. Шаһинур да йотып куйды. Габдулланың "җугары материал"дан, фәнни сөйләшүләрдән иң гади, иң кирәк көнлек мәсьәләләргә кайтасы килде.
— Нишләп син, каениш, бик аз эчәсең, бик аз ашыйсың?
Тегесе моңа да академикларча җавап бирде:
— Күп эчү — эчемлекне рәнҗетү, күп ашау — ризыктан көлү.
Бу җавап картны тагы үтерде, тереләй суйды. Ул бит: "Күп аша, күп эч!" — дип яшәгән кеше. Гомере буе. Шуңа да озак яшәдем дип уйлады.
— Шула-ай! — диде ул.— Дөнья — куласа, бер әйләнә, бер баса. Сез тагы алдырдыгыз...
— Агымсуны, исәр җилне, чыгар кояшны тыеп булмый...
Аны ничек тә булса, бер генә булса да кимсетәсе килеп, карт сорады:
— Менә синдә Сөләйман акылы бар инде. Әйт әле, кыш белән җәйнең аермасы нидә? Түлкә, бала-чага кебек, "кыш — кар, суык, җәй — җаңгыр, җылы" дип кенә әйтмә, менәтерә үзеңчә, беркем дә әйтмәгәнчә әйт!
Бу соравына рәхәте килеп, эчкән коньяк җылысын кан тамырларында тоеп, Габдулла ләззәтләнеп кеткелдәп куйды.
— Кыш җылынырга өйгә керәсең, җәй җылынырга өйдән чыгасың.
— Менә бит, ә! Шәп әйттең,— диде карт, тел шартлатып. — Чукынсын әйдә, китәр алдыннан инде миңа да берәр научнай сорау бир. Мин дә гәҗит карап, радио ишетеп, телевәзирне дә күреп җатам лабаса. Ә җук!
— Менә, җизни, син Сөләйман акыл иясен искә алдың. Аны телгә алуыңа минем хәтта күңелем дә булды. Ләкин ул бит безнең милләттән түгел, яһүдиләрдән. Ә син Гаяз Исхакый, Йосыф Акчура, Зәки Вәлиди, Мирсәет Солтангалиев исемнәрен беләсеңме?
— Йшеткәләгән бар, ишеткәләгән бар. Гәҗиттән дә укыштыргаладым.
— Кемнәр соң алар?
— Милләтчеләр, эрбәлүтсия дошманнары! Андыйларны утыз җиденче елда...
Габдулла "аттык без" димәкче иде дә, авыз корамаласын тиз япты: "Чү! Кая керәсең, карт дуңгыз? Бүген икенче мәртәбә яна идең бит инде, кая китте синең баш миең? Ач эткә ашаттыңмы әллә?"
"Болар — милләтнең бөек уллары!" димәкче иде дә, Шаһинур Хәзрәтов та фәнни авызын вакытында япты. Ташны балта белән утын итеп тураклап буламы?
"Нишләп бер дә үчләшә белми бу? — дип гаҗәпләнде Габдулла. — Минем дәрәҗәгә төшәсе килеп вакланасы килмиме? Әллә, безгә йөреп, берәр сер сыкмакчымы миннән? Бәлки, ул, менә кара кем без, дип, мыскыл итеп көлеп йөридер?" Карт сорау-уйларының очына чыга алмады — аларның башы бик еракка, моннан алтмыш ел элек үткәннәргә барып тоташа иде. Шулай да сорасы итте:
— Син миңа үчле түгелме, Шаһинур?
— Юк, мин үч тота белмим!
— Без синең бабаңны...
— Беләм.
— Мин синең Минзифа апаңны көчләгән идем, — диде Габдулла, һаман үзенә Шаһинурда нәфрәт уятырга теләп һәм теге "ми-мо"га ачу итеп. "Мимо", имеш.
Шуның белән аның бу "зур галим"не ачасы, җаны-күңеле белән кем икәнен бик беләсе килә иде. Алайса, мондый беркемгә дә үчсез, артык акыллы, артык яхшы, артык әйбәт күңелле кеше булмас! Булмас кына түгел, булырга тиеш түгел! Моның бит әле энесе дә зур кеше!
— Шуннан? — диде тегесе, бер дә аптырамыйча гына. — Революционерларның төп эше дә — көчләү. Ышанам көчләвеңә...
"Интим мөнәсәбәтләр турында ирләр мактанып сөйли, бу турыда чын дөресен хатын-кыз гына әйтә", — дип уйлады ул.
Аннан соң үзалдына көлеп куйды да кемнедер хәтерләп елмаеп алды:
— Әмма минем Минзифа апаны? Ха-а!!!
Академик шул ымлык белән картны стенага терәп атты. 
Ул киткәндә, Габдулла үзенең үчлелегенә, хөсетлелегенә, бәндәләрне дошман күрүенә, күбесен үзе юкта "хәсрәт" дип кенә атавына уңайсызланып түгел, бераз гына кыбырсып торды да әйтеп куйды:
— Шаһинур каениш, син атларга бүген дә ипи алып төшәсеңме?
— Әлбәттә, җизни. Берне түгел, икене. Үзем дә бик яратам бит ал арны. Шул атларны сагынып та кайтам мин авылга. Алар да мине әллә каян таныйлар, Шаһинур кайткан, дип кешнәп торалар.
— Син миңа үпкәләмисеңме?
— Үпкәләү — ирләр эше түгел!
— Китәсеңме? — диде Габдулла, кинәт боегып.
— Сау бул, җизни, очрашканга кадәр...
— Хуш мәңгегә, гаепләп искә алма, — диде карт.
Ишек ябылуга, ул үкереп елап җибәрде. Бүген Шаһинур белән очрашкач, беренче мәртәбә үзенең "үтереш, бәрелеш"ләрдән торган мәгънәсез гомере өчен бик нык үкенде.
Бу очрашуның соңгы икәнен ул сизенә иде...
XVII
7 февраль, 1997 ел...
Җепшек көн. Ник җепшек? Нигә җылы? Кыш бит...
Салкынның да кочагында җылы ята. Ә җылыда — суык...
Кояш җылысына мәлҗерәгән карлар тамчыга әйләнгән...
Чып-чып-чып килеп, түбәдән җирдә яткан шул ук кар өстенә тамалар. Төнге салкын әлеге юешлекне боз итеп көрт өстенә ябыштырып куячак. Салкын суга каршы ул.
Чып-чып килеп тамчылар тамган урында чыпчыклар уйный. Сулы карда мунча керенәләр. Үзләре "чырык-чырык" диеп көлешәләр.
Габдулла моңлы вә хәсрәтле күзләре белән тәрәзәгә бакты:
— Тукта! Нигә бу күз яшьләре...
Кыш елыймы әллә?
Ишек төбендә ниндидер шыгырдау ишетелгәндәй булды. Габдулла, күзләрен тасрайтып, шул якка текәлде. Ишеккә текәлсә...
Бусагада ап-ак киемнән Миңсылу карчык тора иде. Чекрәепме, кәкрәепме торып баскан. Гәүдәсе дә үтә күренмәле. Бары ап-ак күлмәге генә аермачык күренә.
Күз яшьләре... 
Әйе, кыш түгел, юләр Миңсылу елый икән.
— Син, Габдулла, минем гөнаһсыз яшьлегемне харап иттең.
— Мин сиңа үз гомеремдә дә тимәдем, Миңсылу әби,— ди Габдулла авырлык белән.
— Тидең! — Карчык үзен Минзифа итеп тоя иде.
— Юк, тимәдем. Мин Минзифаны... Ә җук...
— Аңа тиюең белән миңа тидең! Башкаларга тиюең белән миңа тидең...
— Кем ул сиңа Минзифа, Миңсылу әби? Нигә аны яклап ничә еллар... Ә җук, гомерем буена интектерәсең мине? Нигә кирәк сиңа башкалар? Дөнҗада үзең өчен генә яшиләр...
— Син — тәмуг кисәве! Үзең өчен генә яшәү — зур гөнаһ. Намаз укы хет! Кешенең юлы: дога-хәер-югалту-чирүлем...
— Мин Аллага ышанмыйм. Ә җук... Шуңа гөнаһларына да ышанмыйм...
— Син Иблискә дә ышанмыйсың, ә Аллаһының булуыннан куркасың, аның бар икәнен дә беләсең, гөнаһларың күп булгач, ышанмыйм дип котылмакчы буласыңмы? Әнә күктә кояш бармы? Бар! Аннан хет күләгәгә кереп кач, хет базда ят, хет күзләреңне йомып күрмәскә тырыш, тик ул бар. Аллаһы да шулай!
Габдулла, тагы да картаеп, буе да кечерәеп, бәләкәйләнеп китте. Кинәт кенә яктырган Җан-Рухы үз янында ниндидер кара бер нәрсә пәйда булуын тойды. Аңы саф килеш калып, ул үз акылында иде әле. Алхәбәр булып баш очына Кара козгын утырды.
— Үлә дә белмисең, ичмасам!
Кем әйтте моны?
Ул ишеккә күз төшерде. Үткенлеген һаман да җуймаган күзләр берни күрмәделәр...
Карт саташа башлады:
— Үлә алмыйм шул... Үләсе бик килә инде... Әмма дә ләкин үлә алмыйм. Атлар өстемә килә дә кире китәләр... Таптаудан куркалар...
Аның өстенә кемдер иелде:
— Ни кирәк, карт?
Габдулла йомык күзләрен ачты һәм бик тә, бик тә таныш, шул гомер буе күреп яшәгәнгәдер инде, төсмерләрен дә оныта башлаган йөзне күрде.
— Кем син?
— Банат... 
— Ә-ә... — Иң кадерле кешесенә ул шушы бер зәгыйфьйомшак аваздан башка берни дә бүләк итә алмады.
— Ни кирәк сиңа, карт? — диде карчыгы, тагы аңа иелеп һәм хәсрәтле күзләре белән карап.
— Үлем... — диде Габдулла. — Үләсе килә минем...
— Ашыкма... Үлемнең үз вакыты, үз сәгате...
— Бар әле ... Нафа ... җәфа ... Наилне чакыр ... Ә җук ...
Карчык өрәк кебек тавышсыз гына кузгалды да ишеккә юнәлде. Олы як ишеген ачуга:
— Катса, без дә котылыр идек, үзе дә тынычланыр иде... — дигән сүзләрне ишетте Габдулла. Кем әйтте моны?
Бердәнбер улы, аның тән вә җан варисы Нафанаилме? Ә бит бу исемне ул аңа үзе бирде. Кайсыдыр китаптан төшеп, Габдулланың башына сеңеп калган исем. Шәп яңгырый иде ул — Нафанаил! "Эс-эс-эс-эр" дигән кебек. Нафанаил җәфа Наилгә әйләнде түгелме? "Эс-эс"тан һәм "эс-эр"дан торган СССР кадәр СССРны нишләттеләр әнә. Дөресрәге: өч аракы чиләге нишләтте?! Черегән агач төбендә генә хәл иттеләр аны. Үзе дә бигрәкләр черегән икән... Өч аракы чиләгеннән ауган ил — илмени ул?!
Тыкы-тыкы...
Тыкыдык-тыкыдык-тыкыдык...
Болын буйлап атлар килә...
— Эрбәлүтсия каны! — дип кычкырырга азапланды Габдулла. Маңгаена салкын тирләр бәрде.
Ат йөзле Банат карчык, өрәктәй генә шуып килеп, аның баш очына куна:
— Ни кирәк, карт?
Тәне кызышып киткән, йөрәге чыгардай булып типкән Габдулла тынычланыбрак кала.
— Ни дисең? — ди ул гомер иткән карчыгына.
— Нәрсә кирәк, дим.
— Ат... Банат... Ат, дим...
— Атлар юк инде...
— Бар алар, бар. Син бүген атларга ипи алып төшеп бирдеңме? Дбурдагы атларга? — Картның теле ачылып китте.
— Борчылма, алып төштем... алып төштем...
— Алып төш! Мин үлгәнче ипи бир син аларга. Хет гөнаһларымның берсе булса да кими торыр... Килен киреләнә, алып төшәсе килми аның атларга ипи... 
Шул вакыт тыныч сөйләшүне аракы һәм тәмәке тупаслаган басынкы тавыш бозды:
— Үлем якаңнан алгач та киленең белән сатулашып ятма инде, әти кеше!
Борылып караса — улы Нафанаил. Нәкъ аның кебек карсак кына бер нәрсә. Балачактан ук үчле, эчле малай булды. Берәр хөсетлек эшләмәсә, җаны тынычланмады, тамагы туймады. Оныгы Фәнил марҗага өйләнде, хәер, ул Фәнил дә түгел — Федя. Бүген әнә шул Федя Марусясы белән кайткан. Олы якта типтерәләр. Типтерерлек тә: Федя — бизнесмен, Марусясы базарда... Демократия!..
— Сиңа ат кирәкме, улым? — дип сорады Габдулла, авырлык белән генә.
— Ниемә ул?! Тырактыр, дисәң инде...
— Ә алтын? Ә җук...
Нафанаил шаркылдап көлеп җибәрде:
— Ычкындыңмы әллә, карт?
— Алтын яшерелгән җирдә! — диде әтисе.— Алтын, ә җук... Шакир байның күмгән алтыны...
Улы бурзай этедәй колакларын торгызды. Моннан кырык еллар элек, Ярмәкәй тавының ташлы текә урынында каз саклаганда, апасы Бриллиантның яр җимерелгән җирдә тимер яшьнек тапканын белә бит ул. Ул тимер яшьнекне шунда, Шөн буенда балык каптырып йөргән малайлар да күтәрә алмагач, Бриллиант эштән кайтучы әтисен чакырган. Тегесе авыр яшьнекне көч-хәл белән булса да күтәреп алып киткән:
— Кадак савыты булыр! Яталар алайса таралып.
Ә ул тимер яшьнек кая киткән? Юк бит ул, юк!
— Нүжәли дөрес?! — дип пышылдады кып-кызыл карадан көрән күгелҗем төскә күчкән Нафанаил, сулуы кабып. — Кайда? — диде ул, еш-еш сулап.
— Иел, колагыңа... әйтәм...
Колагын картның авызына салуга, Габдулланың башта әлеге колакны тешләп өзәсе килде, ләкин икенче бер яманрак уй аны тоткарлап калды, ул, ирен читләренә җыела башлаган ирониясен югалтып, өзек-өзек кенә әйтте. Кистереп әйтте:
— Әбр-әкәйдә бу-ук асс-стын-да-а-а... — диде ул көч-хәл белән. — Каз-зы-гыз!..
Казысыннар! — бер ел инде бәдрәфне чистартмаганнарына...
Нафанаил ялт башын күтәрде дә аргы якка кычкырды: 
— А ну-ка жифо минем арттан! Лум-көрәкләр алыгыз! — Бу сүзләрдән үзе дә куркып китте: — Нигә барысын да чакырырга инде. Фәнил белән икәү генә казып чыгарсак та була иде ич.
Әйткән сүз — очкан ук. Ниндидер күрелмәгән яисә көтелмәгән хәл булачагын интуиция белән сизеп, хатыннар да болар артыннан иярде. Букка батып әбрәкәйне казый башладылар. Аның төбендә — сары алтын. Бәдрәф төбе — сары алтын...
...Болын буйлап атлар килә...
Тыкы-тыкы...
Тыкыдык-тыкыдык-тыкыдык...
Болын өстендә яшь үләндә кечкенә малай Габдулла ята. Менә болын буйлап чабып килгән атлар көтүе якынайды. Малай куркынып ал арга карады. Күкрәген изеп таптап китмәсләрме соң? Юк, бу юлы да алар читкә борылдылар. Шул вакыт... Әллә каян Шакир байның кызыл алма күзле дәү комач үгезе пәйда булды.
Кызыл Үгез! Кызыл Комач!
Менә ул ат көтүен малай өстенә борды һәм аларны куа китте.
— А-а-а! — дип ачыргаланып кычкырды Габдулла, чырылдыклы тавыш белән.
— Нәрсә кирәк? — ди хатыны Банат карчык.
— А-а-а-тт...
— Ник кычкырасың? Кем тиде? — ди Банат. — Ходаем, үлә түгелме?! Ба-ла-лар!..
— ...лар рәнҗеше...— дип уйларга өлгерә ул, тик теле белән телеп кенә, белеп кенә әйтә алмый. Җаны, бу сүздән качып, күккә оча. Тәне тынычланып катып кала.
— Ялгышты!
— Тагы ялгыштык... — ди күктән иңрәүле бер аваз. кызның ирләр тормышында нинди урын тотканын, тән-бәдән рәхәтендә никадәр ләззәт кичергәнен, ни рәвешле җан җылысы, рух яктылыгы эстәгәнен дә белми. Гомумән, инде күптән балигъ булган, ир-егет буларак өлгергән зат булса да, егет хатын-кызга битараф иде әле. Ул бары әнисенә генә илаһи бер фәрештә итебрәк карый... Җидәннәр нәселеннән булган әнисе багалмадай чибәр, күреп туймаслык матур, әкияти гүзәл иде шул. Гомумән, Җидәннекеләр матурлык вә яхшылык дигән беренче ата һәм беренче анадан башланганнар бугай. Ирләре дә, хатын-кызлары да бер калыпка салып ясалгандай матурлар, шуның өстенә алар күңелендә ак ташлар гына, әлеге нәсел вәкилләре яхшылык дигән шул тышча белән төрелгәннәр.
Ул яшьтәше Заһидулланы искә төшерде: "Нишләп ята икән ул ТТТондә? Хәзер бит мәдрәсә шәкертләренең җәйге ял вакыты. Әтисе белән Казан, Малмыж, Чепья якларына сәүдә эше белән йөри микән?"
...Егет авыртуына түзә алмый ыңгырашып куйды. Диңгез яры комнары да ни сәбәпледер ыңгырашып алдылар: шыгыр-шыгыр...
Диңгез өстендә аксыл яллы кара-кучкыл дулкыннар. Давыл тына төшкән инде. Күк йөзендәге кара-авыр болытларны зәңгәрсу-ак җиңел каурый болытлар алыштырган, һәркаюсы биниһая олуг мендәр кебек. Гүя фәрештәләр ал арны олуг зат ятып торсын, бераз ял итсен дип кабартып куйганнар.
Кояш кыздыра төшкән иде...
Егет үзен эссе табага салынган балык итеп сизде. Нәрсә бу, Ходаем?! Шулай итеп, Азак диңгез буена балык сөзәргә килеп, соңгы сулышларын аның шыгырдавыклы комлы яр буенда... Ах, актык сулышларын аламыни ул? Азак диңгезе буендагы азаккы сулышларын...
Егет авыр итеп көрсенде...
Уң яктан бавыр өстендәге кабыргасы, шартлап сынгандай, бик нык авыртып куйды. Шуның өстенә муены каткан, һич кенә дә бора алмый.
— А-а-а! — дип акырып җибәрде ул, канлы иреннәрен ялап. — И Аллам! Шушы комнар өстендә җан бирергә калдымы соң миңа, Ходаем! Мин әле яшь, миңа унҗиде генә. Мин бит әле яши генә башладым. Дөньяда иң беренчел нәрсә хезмәт дип фәлсәфә сатарга яраткан Хөснимәрдән абзыйга ияреп бу якларга килдем. Аңа нәрсә... "Иң мөфтиме — эш һәм хезмәт!" — ди дә, әзрәк мая туплап булмасмы дип, каядыр чыга да китә. Башын юләргә салып... Ә ул үзе бик акыллы, бездәге укымышлы Ильяс хәлфәләр белән дә сүз көрәштерә ала. Аяз хәзрәтне дә берничә мәртәбә урынына утыртты. Ә хәзрәт бит данлыклы Мәчкәрә мәдрәсәсендә укыган...
Күрәсең, аңа шушы уйларны уйлау да бик тә, бик тә авыр иде, ул, бар фикер йөртүләрем сытылып чыксыннар дигәндәй, чытырдатып күзләрен йомды. Колагы эченнән кан китте, үтереп эчәсе килә башлады:
— Уф! Ходаем, кемгә булса да бер кушуч су алып килергә куш. Юкса үләм бит, сусаудан үләм. Япан кырдамы соң мин? Әллә очсыз-кырыйсыз чүлдәме? Иа Алла! Әнием, инде бу балаң да үләме? Дөньяга унбер бала табып та, унысын Хак үзенә алгач, бер генә калган идем бит. Бер мин генә...
Егет ничектер үзеннән исәнлек-иминлекнең китеп баруын тойды. Әллә ничек — нур булыпмы, пар булыпмы? — чыгып бара аның җаны. Тагын ничектер — балыктай йөзепме, еландай шуышыпмы? — чыга бара...
Ул саташа башлады... Тәне буйлап җиңелчә калтырау узды... Аяклары туңа башлады... Үкчәне тишеп кергән Әҗәл өскә таба — йөрәккә, баш миенә күтәрелә иде шикелле. Эссе көн дә кинәт салкынайтты бугай. Биниһая сары бер күзле күк яктылыгын җуйды...
Үлемнең нәрсәсе бар?.. Ятасы да үләсе...
...Шулчак аңа кемдер дәште... Кем соң, кем?!
Үзе шомлы-комлы, үзе иркен-иркә тавышлы кем булыр бу?
Егет күзләрен ачкандай итте...
Аяк очында — мәңге агар су, каршысында — янар таулар, югарыда — илаһи ак болытлар...
Күр әле, күр: ул бит гаҗәби зур Алып каршында тора. Чыннан да — тора ич! Мәңге агар су-елгалар — аның аяклары, Янар таулар — гәүдәсе вә йөрәге, Илаһи ап-ак болытлар — чәчләре. Ә йөзе? Нигә аның бите күренми? Кемгә охшаган ул? Нигә аның урынында тоташ яктылык һәм күз чагылдырырлык нурлар?!
Кем ул? Ходайның үземе?
Алай дисәң, ул әнә кешечә телгә килде. Галәветднн лампасыннан чыккан җенме әллә ул? Җен дигәннәре саф татарча сөйли башлады. Татар җене инде ул, болай булгач. Нәрсәләр ди ул, ни дип бәян кыла:
— Мин нәсел башың Болгаер карт булам...
Иа Алла! Безнең нәсел җеннәрдән башланган икән. Ирләр ягын әйтүем. Әйтәм, әтием бераз җенлерәк иде. Шуның аркасында дөньядан вакытсызрак китеп тә барды...
Ә җен сөйли дә сөйли:
— Безнең нәсел Нух пәйгамбәргә үк барып тоташа. Аның Хун дигән төрки баласына. Нухның үзенә үк хун сүзе яигерелгән, чөнки ул аның беркем дә анык белмәгән яшерен баласы, төркиләр башы... 
Бу артык ерактан, артык эчкәртен сүзләрдән егетнең беразга акылы томаланды. Ул үлеп бара түгелме соң? Кайдан әле монда Нух, хуннар җыелды? Ә бу Болгаер исемле җен ни-нәмәрсә ул? Күктәге болыт, җирдәге тау-таш, инеш-елга гына түгелме?
— Ух, — диде ул. — Нух, Нух, Ну-ух...
Аның канлы иреннәрен ялап, керфек очларын сөртеп, җил исеп куйды. Шушы салкынча һава дулкыны аны тагын айнытып җибәрде. Ул күзләрен ачты...
Диңгез өстендә акчарлаклар...
Алар әллә нинди кызганыч тавышлар чыгарып аксыл яллы, кара-кучкыллы дулкыннар өстенә томырылып-томырылып плплпр.
Акчарлаклар моңлы итеп чыелдыйлар. Кошларча ясин чыгалармы? Комда җансыз гәүдә булып яткан яшь егетне жәлләп елыйлармы?
Татар батырның үлеме марҗадан, ди. Шулай итеп егет тә бер тапкыр да кулын тотып карамаган, үзеннән ун яшькә зур булган бер хатын аркасында ошбу дөньядан китеп барамы? Бер гаепсез, бер гөнаһсыз килеш...
Чү! Яңгыр ява түгелме? Нигә аның йөзен пешерә-пешерә яңгыр тамчылары тама? Яңгыр суы салкынчарак була иде бит...
Чү-чү! Кем иелгән аның өстенә?.. Кем әле бу, кем? Җенме?..
Ах! Ольга, Ольга... Син бит бу, син! Син — Ольга...
Ольга аның өстенә иелгән дә елый-елый нидер пышылдый:
— Ви...тязь мо-ой!.. Не-на-гляд-ный!.. Витязь мой... Соколеночек мо-ой!..
— Ой! — диде егет, кинәт авыртуга сызланып.
— Тебе больно?
— Ль - но ...
— Ты погодь, я с Хуснушкой скоро приду.
Ольга торып басты, диңгез җиле аның алтынсу-аксыл чәчләрен печән кибәнедәй ишеп атты, озын итәкле күлмәген җилфердәтә-җилфердәтә, аяк астына ятты, ком бөртекләре белән уйнагандай итте, аннары шундук каядыр китте. Олакты җил...
Егетнең бик тә эчәсе килә иде, гүя эченә утлы кургаш тулган, башы тонган. Ул башын күтәрергә теләде, әмма балык тутырган чан кебек авыр иде ул баш. Авыр булу өстенә үзе чигәләрдән кысып авырта да.
— Су-у-у.диде егет, тагын улап-ыңгырашып. 
— Нәрсә? — дип сорады китәргә ашыккан Ольга.
— Во-ды! Су...
— Потерпи, соколеночек, я мигом...
Яр буе комнарын шыгырдатып хатын китеп барды, ә егет тешләрен шыгырдатып калды. Менә хәзер генә, менә шушы диңгез буенда ул бу хатынның үзе өчен бик тә, бик тә кадерле кеше икәненә төшенде. Ә бит... Ә бит әле бер көн элек кенә егет аннан, уттан качкандай, читкә атыла, хәтта Ольганың аны якын итүен дә оятсыз сырышу санап, күзенә ташланмаска тырыша иде. Әллә соң, тик торганда гына дигәндәй, кыйнап ташлаулары вә әлеге хатын-кызның иң беренче булып аңа ярдәмгә ташлануы егетнең күңелен нечкәртеп үк җибәрдеме?
Нигәдер ул Ольганы үзенең әнисе, юк, үги әнисе итеп күрә башлады. Аңа якынлык чаткылары кабыну шуннан башланды бугай, һәрхәлдә, ул хатын-кызның сылулыгына һәм матурлыгына баш ияр дәрәҗәгә үсеп җитмәгән иде әле. Хөснимәрдән әйтмешли, гәүдәгә әзмәвер булса да, акыл-аң әзмәверлеге дә кирәк ич!
Дөрес, җаны-аңы, рухы-акылы белән ул Ольганың ниндидер эчке бер көчкә, күзләрендә генә чагылып куйган ягымлылыкка, тагы үзе дә аңлый алмаган, тоемлау аша гына сизенгән нурланыш-балкышка ия булуын да йөрәгенә якын ала башлаган иде инде.
Ә бөл ай...
Хөснимәрдәнчә әйтсәк, "иң мөфтиме": адәмнәрнең юкка гына кеше кадәр кешене кыйнап имгәтүләре нәрсә соң әле ул? Тамагы тук икән, җанвар җанварны да кыерсытмый, үтереш сугышына, бугазлауга керешми ич! Димәк, кешеләр, ошбу дөньяда иң акыллы хайваннар булу өстенә, иң явыз ерткычлар да икән! Әнә аны ничек кенә кыйнамадылар: көймә ишкәге белән бәреп тә, кулларындагы ташкургаш белән сугып та, авыр җегәрле беләк-куллары белән дә...
Ни өчен?
Унҗиде яшьлек егет кай яктан гаепле дә үзенә, кешеләргә каршы ни гөнаһлар кылган?..
Егетнең терелеп килүче аңы, әмма сүнеп баручы җаны соңгы көчәнештә нәкъ шушы уйларга килә алды. Килә дә алмас иде, ул бит шушы минут-мизгелләрдә ничектер үзенең икеләнүенә, дөньяга төптәнрәк каравына да үткен акылы, шул ук вакытта фикергә килүдә салмаграк уйлавы аша җитеште. Ә фикер дигәннәре аның өчен беркатлырак иде:
— Дөнья майлы ботка түгел! Кыйналу, иң беренче, сине уйларга салу икән!
Хәер...
Аның күңелендә үзен кыйнаучыларга үч-нәфрәт тә уянмады. Ул үз гомерендә шулай беренче тапкыр ерткычларча кыйналды, дөресе: аны үз тәнендә сынап карады. Сынадылар — сындымы?!
Егет шушы уйларына күмелеп ята иде, Хөснимәрдән белән Ольганың кызу-кызу гына килүләрен күрде. Ал ардан бераз арттарак җигүле ат та теркелди иде. Арбада — Кырым татары Мәхмүдбәк Кәримов.
— һәй! — дип кычкырып җибәрде озын торыклы Хөснимәрдән, аның өстенә иелеп-ишелеп. — Балыкчы булып кына бара идең, үзеңне каты кыерсытканнар түгелме? И җыклар! Шушындый асыл егетнеме? Хәер, шулай инде ул: татар бәхете ләхетле, ди...
Ольга егеткә аз гына су эчерде, үзе иркәләп кенә дәште:
— Ты здоровый парень, все пройдет, милый!
— Менә бит, — дип сүзгә кушылды Хөснимәрдән. — Бу үлгән дигәннәре дә синең өчен чукынып үлеп тора. Әй! Алай дисәң, ул болай да чукындырылган ич инде, муенында — тәресе.
Кырым татары Мәхмүдбәк кенә сүзгә катнашмады, әмма ул да егетне жәлләп куйды.
— Ай-вай! Әрәм иткәннәр малайны...
Озын буйлы, шактый авыр гәүдәне өчәүләп арбага гына салып яталар иде, әллә каян, әллә ничек кенә Генка Гәүдә Тураучы килеп чыкты. Күрәсең, Хөснимәрдәннәрнең артыннан качып килгән. Килүгә үк ул иң беренче Ольганың җитен чәчләренә ябышты:
— Ах, ты, сука!
Шул сүзләрне әйтүгә, шырыйлап кычкырган, күк зәңгәрлеген тутырып-тутырып үз күзләренә җыйган хатынын селтәп атты:
— Убью, паскуда! Сука! Гнида!
Ольгага ярдәм итәргә теләп, яткан урыныннан тора башлаган егет арба тәгәрмәче янына мәтәлеп төште, Хөснимәрдән аны күтәрешкән арада, Мәхмүдбәк Кәримов итек кунычыннан пычагын тартып чыгарды:
— Зарежу! Знаешь... зарежу ведь...
Алар әртилендә бу Кырым татарыннан барысы да куркалар иде, ул, гаҗәп тә бер җегәрле булуы өстенә, куркусыз, кызган чагында бик тә ярсулы, оста гына сугыша да белә. Хәтта иң ерткыч җанлы Генка Гәүдә Тураучы да аның кара төкле галәмәт йодрыгын үз муен тамырында тойды, күпмедер вакыт ияге дә сул якка кыйшаеп йөрде.
Менә хәзер дә Генка, ач эт кебек, тешләрен усалланып шыкырдатса да, Мәхмүдбәк белән бәйләнешергә уйламады. Тешләшсәң, өзәр бу татар!
Бер юлдан барсалар да, һәркем үз уенда иде. Генка алданрак кузгалды, Ольга аннан берничә адым гына артка калып атлый, ә Хөснимәрдән белән Мәхмүдбәк арба кырыеннан тәпили. Арбада — егетнең өнсез гәүдәсе...
Вакыт-вакыт Ольга, чәчләрен төзәткәләгән булып, арба ягына күз ташлый, мондый кыска гына мизгелдә аның иреннәренә елмаю куна. Әмма ул да күз ачып йомганчы гына була, чөнки егет кинәт кенә авыр итеп ыңгырашып куя, хатын шул чакта бөтен тәне белән дерелдәп-дерелдәп ала.
Инде Ольга ачык вә тәгаен белә иде: аның тормышында ниндидер зур үзгәреш булырга тиеш. Шулай диеп аның колагына фәрештәләрме (бәлки, шайтаннар?!) пышылдап тора ич. Менә шушы егетне беренче күрүгә үк, ул аңа яратып карады, киләчәктә аның тормышында — икесе арасында! — ниндидер бер бәйләнеш булачагын сизенде һәм тойды. Ни рәвешле? Ул үзе дә моңа төшенеп бетми әле.
Ольга һәрвакыт һәм һәрнәрсәдә ихлас хатын иде. Сылу һәм чибәр булу өстенә әнә шул ихласлык күпләрне аңа тарта да инде.
Хатын егетнең үзеннән шактый яшь икәнен дә белә, әмма дә ләкин...
"Мәхәббәттә яшь һәм чәч исәпкә керми" ди халык. Берәү алма ярата, кемдер салма. Кемгәдер ошаган кыз икенче бер адәми затка җен булып та күренергә мөмкин.
...Арттарак килүче ат авыр сулап бара, ул карт инде, яше узган, тешләре тузган, ә Мәхмүдбәк өчен һаман да аргамак булып тоела. Юкка гынамыни?! Кырым татары йокысызрак төннәрендә аты янына чыгып утырып сөйләшергә ярата. Ул аңа тәмләп дәшә, аркасыннан, муеныннан, яңакларыннан сөя, әллә ниләр сөйли, башыннан кичкәннәрне бәян кыла, ә ат, үз уена батып, аны тыныч кына тыңлый, бары сирәкмирәк кенә: "Юк, бу сүзеңә ышанмыйм",— дигәндәй пошкыргалап ала иде. Кеше акылы бар иде бугай бу атта.
Ольганың да шушы ат кебек егеттән үзен сөйдерәсе, рәхәт сүзләр ишетәсе килә, ләкин ул, үзе әйтмешли, "күп сүзле" түгел, ниндидер "молчун" иде шул. Татарлар саф күңелле, алдауны белмәүче, эшкә каты-нык булсалар да, телгә бераз саранрак, хәтта кырысрак та бугай. Алай дисәң, үзләре сүгенә дә белмиләр. Казанда туып үссә дә, Ольга бу халыкны белеп тә бетерми бугай, шуңа карамастан әлеге милләткә карата шактый гына җылы хисләр дә тота.
Тота иде...
Ә менә хәзер? Аның татар егетенә булган хисләре мәхәббәткә әверелеп бара түгелме? Ул шулай ук гашыйк булды микәнни?!
Егет үзе чыннан да яшь иде, матур иде, озын буйлы, мускуллары да ташып тора. Әгәр аның башына ишкәк белән сукмасалар, ул өркеп калмас, барысын да як-якка чөеп кенә атар иде. Яшь бит әле, тәҗрибәсе дә җитәрлек түгелдер, сугышырга да өйрәнмәгәндер. Татар авылыннан Азак диңгезенә балык эшенә килгән егет тормышны белә генә башлаган, бәлки, ул язмышның җил-давылларына да хәзер берүзе генә бара да алмас, шуңа карамастан Ольганың иң-иң якты өмете аның белән бәйләнгән, иң нык ышанычы аңа терәлгән.
Их! Ул бу уйларын аңа аңлата алса иде.
Белмимени, белә бит ул: үҗәтләнә-үҗәтләнә булса да, кыз, адым артыннан адым атлап, аңа якынаячак, ләкин бу чакрым адымнары түгел, ә йөрәк "адымнары". Алар бер җөмлә, бер сүз, бер ымлык белән дә сизелергә мөмкин. Хәтта сүзсез бер күз сирпү белән дә...
...Кайтып җитәргә күп калмаган иде инде, әнә ал арның хәрабә алачыклары. Хөснимәрдән, Мәхмүдбәк һәм егет шул куышта яшәп яталар. Хөснимәрдән бүген сырхаулап эштән калган иде, Мәхмүдбәк үз аты белән вак-төякләр тангып йөри.
Егет, бәлки, диңгез буенда озак ятар иде, әмма Генка Гәүдә Тураучы Ольгага кайтып керү белән әйткән:
— Мы сегодня кокнули твоего татарина! — дигән.
Менә шунда Ольга, беркемгә дә әйтмичә, диңгез ярына йөгергән. Елый-елый һәм абына-сөртенә...
Хөснимәрдән белән Мәхмүдбәк егетне, ипләп кенә күтәреп, алачыкка алып кереп, җайлап кына урынга салдылар. Аны балык шулпасы белән сыйламакчы иделәр дә, егет бары, иреннәрен ялый-ялый, өстәлдәге чәйнеккә ымлап күрсәтте:
— Чәй бирегез! — диюе иде...
Чәйне ул йотлыга-йотлыга эчте, аннан соң йоклап китте шикелле, тавыш-тынсыз калды. Ул һаман авыр сулый, ыңгыраша иде. Кинәт кенә:
— Ольга, Ольга! — дип пышылдады.
— Татар ләхеттә дә бәхетле! — дип көлде Хөснимәрдән.
Казан шәһәрендә бер байның хуҗалык эшләрен алып баручы Адам Азадович Василевский Поляк восстаниесендә актив катнашкан дворяннар нәселеннән иде. Чыгышлары буенча — татарлар, элеккеге татар морзалары. Себердә туган Василевскийлар, сөрген газапларын бәдәни вә рухани татып, күпмедер вакыттан соң Россия империясенең Казан, Мәскәү, Петербург шәһәрләренә күчеп яши башлаганнар. Шушы поляк каннарының бер тармагы — сибыт нәселе дигәне — Азадовичлар фамилиясен дә йөртә һәм үзләрендә татар каны булу белән бик тә горурланалар, "Менә без кемнәр!" дип күкрәк кагып та алалар иде. Бу дөнья мактау-мактанулар дөньясы бит, ә мактаныр нәрсәң юк икән, таянычсыз яшисең икән, кешелеккә синең кирәк булуың, кадерең, горурлыгың кими башлый. Ә монысы кимсетелүгә, хурлыкка өстери.
Февраль түнтәрелешеннән соң Россиядә хәлләр катлаулана, империя тузган чабата, черек чикмән кебек тараламтаралам гына дип тора башлый. Бай, бар эшләрен Василевскийга калдырып, барлык алтын-көмеш, кыйммәтле энҗе-җәүһәрләрен генә алып, Парижга сыза, турылыклы Адам Азадовичка:
— Ил бераз тынычлангач, кире кайтырбыз, сез, хөрмәт - лем, йорт-хуҗалыкка күз-колак булыгыз инде, бернәрсәне дә әрәм-шәрәм итмәгез, — дип, аңа ачкычларын тапшыра.
Адам Василевский бик тә тугрылыклы, тәртипле, эш җаен белә торган кешеләрдән булганга күрә, хуҗа аны үзенчә хөрмәт итә иде, ә менә аксыл-алтын чәчле, җитен чәчәге кебек зур зәңгәр күзле кызына — Ольгага — башкаларга сиздерми генә күз аткалый, хәтта картларча бер ярату белән сөя иде.
Сизгер Ольга да, байның үзенә битараф булмавын күреп, бер сөенеп, бер көенеп йөрде, чөнки ул беренче бөтендөнья сугышында поручик ирен югалтып, ниндидер бер ялгызлык хәлендә калгач, авыр бер халәттә яшәде. Әнисе дә үлгәнгә күрәме, аның каберен зиярәт итәргә килгәч, ул тыела алмыйча елап җибәрә иде.
Соңгы вакытта аларга дуңгыз караучы булып күчкән Генка Похмелкинның да шаян-мут, шактый оятсыз карашларын тоеп, аннан бер җирәнә йә бер гарьләнә, ә кайвакыт хәтта горурлана да иде. Ни генә димә, Генка дуңгыз караучы гына булып эшләсә дә, карап торырга матур егет иде бит. Шул оятсыз күзле булуы гына тайчандыра. Егет кичләрен эчкәли, аның янына бандит кыяфәтле ике-өч иптәше дә килеп йөри иде.
Ә бервакытны...
Ольга кунып кайту исәбе белән туганнарына киткән иде, иртәгесен...
Иртәгесен байның йортын күреп хәйран калды. Зур бина ишекләре ярым ачык, бүлмәләрдәге шкафлар тузгытылган, өстәлләр ярым җимерелгән, комодлар актарылган, һичшиксез, алтын-көмеш, энҗе-мәрҗәннәрне эзләгәннәр. Ольга бу мәхшәрне күреп тетрәнеп китте, әтисенең каядыр югалуын да аңлый алмый торды, хәтта күңеленә:
— Әтием эшеме бу әллә? — дигән хыянәтчел шик-шөбһә дә керде. 
Әтисен ишегалды, якын-тирәләрдән эзләп тә йөрде, тик беркайдан да таба алмады.
Давылланып яңгыр килә иде...
Давыл шулкадәрле көчле булып, Сөембикә манарасын куптарып Казансуга атар кебек тоела иде. Флигельдән ерак үсмәгән тупылның озын бер ботагы сынып төште.
Давыл ничек кинәт котырган булса, кинәт кенә туктап та калды. Инде эре яңгыр тамчылары флигельнең калай түбәсен барабан итеп кага башлады. Бу барабан тавышы көчәйгәннән-көчәя барганга, Ольга ике кулы белән колакларын томалады. Менә челтерәп тәрәзә пыяласы коелды. Куркуыннан агарып киткән кыз торды да тәрәзәгә капланды:
— Әти кайтканмы әллә? Ник тәрәзә пыяласын шулкадәр каты кагып тора? Бер дә исереп-азып, шашып-тузып йөргәне юк иде ич.
Ул тышка бакты һәм сискәнеп китте: урамга ак мамык түшәгәннәрмени! Тирә-юнь боз белән тулган. Әйе шул, давыллы суык яңгырлар гадәттә бозлы була. Бозлы яңгырдан әтисе турындагы уйларга күчеп, тагын эченнән генә сыкрап куйды:
— Нишләп кайтмый инде? Кайда, кемдә ята?..
Күпме йоклагандыр ул, әмма уянып киткәндә, яңгыр туктаган, кургаш болытлар, авыр гына ишелеп, көнчыгышка агыла, ә яңгыр белән битләрен юган тәрәзәләрдә алмаздай елтыр тамчылар иде. Ольга лампаны кабызып җибәрергә теләсә дә, ирендеме шунда, өстенә әтисенең пижамасын салып, аягына итек киеп, ишегалдына чыкты, нигәдер Адам Азадович шушы минутларда гына кайтып керер кебек тоелды аңа.
Шул вакыт абзарлар ягыннан ниндидер тавышлар ишетте, ниндидер өмет-ышаныч белән шул якка китте. Дуңгыз абзарларына якынлашуга, ул эчтә ирләрнең сөйләшүен ишетте. Алар шактый эчкәннәр булса кирәк, телләрендә "мат" шартлап кына тора иде.
— Менә шунда...— Ольга тавышыннан таныды: Генка Похмелкин сөйли иде.
— Әйе, әйе?! — диде кемдер, аның сөйләү дәртен үстереп.
— Әйе, мин шкафны актарам...
— Ә ул килеп керә... — Теге дәртләндерүче аның сүзенә кысыла.
— Бүлмә әле сүзне, телеңә төкерим! — ди Похмелкин, аны бүлеп, һәм катлы-катлы итеп сүгенеп җибәрә.
— Бүлмим, бүлмим...
— Бүлмәгә картлач килеп керә һәм, күзләре акаеп: "Син нишлисең монда?" — дип сорый. "Анаңныкын эшлим!" — дим аңа. Ул карт дуңгыз минем якага ук килеп ябыша, авызыннан төкерекләрен чәчеп: "Син — бур, син — карак, син — йорт басучы!" — ди. "Фәләнгәме синең йортың,— дим. — Әле ул синеке дә түгел, ә байныкы", — дип куям. Ә ул: "Мин сине төрмәгә утыртам",— дип котырына. Ә мин ачуымнан тотам да шәмдәл белән маңгаена берне бирәм. Кул каты бит минем, әйләнеп кенә төште бу...
— Шуннан? — дип сорады теге түземсезе.
— Менә шунда дуңгызларны өч көн ашатмаганым искә төште. Сез киләсез дә... Вакыт калмый.
— Шуннан ?..
— Шуннан: "Нигә аны җирдә черетергә?" — дип уйлап алдым. Дуңгызларга әйбәт азык бит — кеше ите!
Ольга башы томалануын, аякларының җегәре китүен тойды. Ничек тә флигельгә барып җитәргә кирәк иде аңа. Ул, ишекне ачып керүгә, киемнәрен, итеген дә салмыйча, караватка ауды, ә баш миендә:
— Үч! Үч! Үч! Бетерәм кабахәтне... — дигән уй чыңлый иде.
Генка Похмелкин җинаять урыныннан качарга теләде, аның уй-халәтен яхшы белгән Ольга, мескенкәй-ятимәгә әйләнеп, аны үзе белән алуын ялынып сорады. Күңелендә бер генә уй булды: "Кая барса да — артыннан калмаска!"
Ә Генка Гәүдә Тураучы кызыйны үзе белән алырга булды, үзе әйтмешли, "Ольга бик тә "аппетитлы" күренә иде шул". Аның зәңгәр күзләре белән аксыл-алтын чәчләре генә дә ни тора! Ә буй-сыны, акыл-фигыле. Дөрес, ул аның күз карашына нәрсәләр яшеренгәнен белми иде. Хатын-кызның мәхәббәтеннән нәфрәтенә кадәр бары бер адым, ярсулы йөрәк авазы һәм ул мәхәббәттән нәфрәткә күчә, аннан соң мәкергә әйләнә, ә үз эчендә нәфрәт һәм мәкер йөрткән хатынкыз гади кеше генә түгел инде.
Генка Похмелкин башта аны үзе белән Вятские Поляны, Малмыж якларына өстерәде, ә Ольга үз сүзендә нык торды:
— Мәскәүдә минем туганнарым бар,— диде.
Похмелкинга да Мәскәүдә яшеренү күпкә кулайрак иде.
Барлык юллар Римга илтә, дисәләр дә, барлык җинаятьчеләрнең аяклары нигәдер Мәскәүгә тарта икән. Ольга монысын да шактый ук аңлап эш итте, үзенең максатына ирешү өчен аңа Казан артындагы караңгы төбәкләр түгел, ә чакрымнарга сузылган Мәскәү урамнары, төрле тар тыкрыклары яисә шәһәрдән читтәге урманлык, сазлыклар кирәк иде. Азадовичлардан берничә туганы да биредә яши, димәк, Генка Гәүдә Тураучыны каптыру өчен ал арның кирәк булуы бик мөмкин. "Чаян чагарга тиеш!" дигән хөкем карарын ул теге кара төнне абзарлар ишеге төбендә чыгарган иде:
— Кара төндәге кара хөкем — кара бәндәгә! — диде ул.
Генка Гәүдә Тураучы да пошмаска әйләнеп йоклап йөрмәде, төннең теләсә кайсы вакытында уятып аякка бастыручы саклану хисе, яшәү теләге, кайдандыр күңел төбеннән калыккан инстинкт-интуиция бертуктаусыз аны кисәтеп тора иде:
— Ольга юкка гына үзе теләп сиңа ияреп китмәде. Монда нидер бар, нидер...
Шуңамы һәр йөрәк тибеше астында бер аваз яңгырап торды:
— Сак бул, егет, сак бул! Әйе, әйе! Юкка түгел бу — сак бул...
Мәскәүгә килеп, Ольга ниндидер туганнары турында сүз кузгаткач, Похмелкиндагы сак булу хисе икеләтә артты, ул монда калмаячагын ачыктан-ачык әйтте. Ул Каспий буена яисә Бакуга олагасын әйтүгә, бер чарасыз калган кыз, арбаның бишенче тәгәрмәче булып, тагы аңа иярде.
Дөньяда ни өчен җинаять кими генә түгел, ә арта бара?
Чөнки җинаятьчеләр хөкем карарыннан кача, үз явызлыклары өчен җавап бирәсе булырын, җәза аласын уйламый. Бу элек тә һәм хәзер дә патшалардан башлап көтүчеләргә кадәр шулай булган һәм булачак та дип санаучылар бар, бүген дә алар бихисап. Әнә Похмелкинның әтисе дуңгыз көтүчесе иде, Генка үзе дә Казандагы бер байның дуңгыз караучысы булган. Әтисен, көтүдәге ана дуңгызны урлап сатканы өчен, үз авылдашлары кыйнап үтергәннәр, ә улы үзе кеше үтерде һәм мәетне дуңгызларга ашатты. Атасы да, үзе дә аракы яратты, хәрам кергән малны ошатты. Хәрам кайда да хәрам, үтерү һәрвакытта да үтерү инде ул. Кенәз Юсуповлар патша сараена оялаган Распутинны үтерәләрме, әллә Похмелкин Адам Азадович Василевскийның башына җитәме — бер явызлык икенчесен тудыра, бер хыянәт яңа хыянәткә сәбәп була. Әнә бит Адам Азадовичның бердәнбер кызы Ольга Генканың сөяркәсе булып ияреп йөри. Бары бер максат белән:
— Үчкә — үч! Үтерүчегә — үлем!
Ул бу ниятенә үзе дә үкенә шикелле, ә нишләмәк кирәк: данлыклы татар-поляк нәселендә башка үч алырдай ир заты калмады шул. Бик кызганыч, әлбәттә...
Ольга озын гына гәүдәле, нык бәдәнле, таза гына хатын булса да, Похмелкинны үтерә алуына шикләнеп карый башлаган иде инде, чөнки тегеңәрдә ерткыч сиземе бар. Генка берничә тапкыр аның төенчегендәге әйберләрен дә тикшереп чыкты, әмма ләкин хәнҗәрдер-револьвердыр кебек нәрсәләр таба алмагач, бераз тынычлана төште. Ә Бакуда Ольга ире бүләк иткән алтын муенсага агу да сатып алган иде, Генка ул салып биргән аракы касәсен читкә тибәрде:
— Үзең эч! — диде.
Ольга:
— Син эчмәгәч, мин дә эчмим, — дип, касәне түгеп кенә котылды.
Ольга башын юләргә салды: көлде, мактанып алды, әллә ниләр сөйләнде, чытлыкланды, үзен җилбәзәк итеп тотарга теләде. Хатында шикләнерлек нәрсә күрмәгәч, Генка үзен тынычрак тота башлады.
Бакудан соң алар бераз гына чеченнар ягында яшәп алдылар. Ольга бу халыкның бик горур һәм сугышчан икәнен укып та, ишетеп тә белә иде. Әнә бит Имам Шамил җитәкчелегендәге тау халыклары ярты гасыр буена Россияне үз җирләренә кертмәгәннәр. Менә шунда ул бер таза гына гәүдәле, озын буйлы, куе кап-кара сакаллы чечен ир-затын очратты һәм аңа үз серен ачты. Әгәр матур чечен Генканы кыядан төртеп төшерсә яисә суеп ташласа, үзенең бу чеченга хатын гына түгел, ә кирәк икән — колы булачагын да белгертте.
Моңа чечен болай дип җавап бирде:
— Син, Ольга, кяфер, шуңа мин сиңа өйләнә алмыйм, шәригать кушмый. Ә үч алуга килгәндә, бездә кыз туганыңны кимсеткән, алдаган яисә көчләгән, ир туганыңны үтергән кешеләрдән генә үч алу гадәте бар. Бу — безнең өчен изге йола, ата-бабалардан калган канун. Ә болай чит кеше өчен генә без хәнҗәрләшмибез.
Кагылып-сугылып йөри-йөри, Ольга белән Генка Похмелкинның ашарлык, тамак туйдырырлык рәтләре дә калмады, кесәләрендә җилләр исә иде. Хатынның әнисеннән калган алтын йөзекләре, беләзекләре, муенсалары әле тотылып-сатылып бетмәгән, алар Ольганың серле бер урынында гына сакланалар иде. Әле бит, максатка ирешкәч, туган якка кайтасы да бар.
Менә шунда ул, Азак диңгезе якларында, матур кыяфәтле озын буйлы егетне күрде.
Егет оясында хәрәкәтсез яткан карт этне сөеп-иркәләп тора иде. Бу күренеш Ольганы тетрәндерде, чөнки этнең үләчәге калайланган күзләренә үк язылган, аңа инде беркем дә борылып карамый, ә егет аны, бәлки, соңгы тапкыр иркәлидер.
Хатын-кыз бер янып-мавыгып китсәме? Ул инде монда — давыл, туктамый исәр җил, мәңге агар елга...
Ольга балыкчы егетне очратуга ук омтылыш-теләгенең, уй-максатының аңа ашкынганын күрде һәм аны үзенең ханы-саклаучысы, хәтта мәхәббәт солтаны дип атады. Хәзер аны эч пошулы чарасызлык борчымый, әти-әнисе төнге төшләренә еш керми, ул инде Генка янында яшәүне үзенә артык кирәкле эш итеп санамады, аннан читләшепме-читләште, тутырып та карамады. Похмелкин исә көнләшүеннән котырыр дәрәҗәгә җитте.
Ольга үзе бер карт балыкчының ярым саңгырау, ярым сукыр карчыгы белән бер алачыкта тора, ә карчык инде теге дөньядан монысына сәлам җибәреп кенә ята; әбинең теле дә көрмәкләнгән, сакаулыгы да сизелә, әмма үзе киң күңелле, Ольгага: "Кызым!" — дип кенә дәшә. Ул үзе болгар карчыгы икән, ничектер бу якка килеп төпләнеп калганнар да яши биргәннәр. Карт көнендә карар балалары да булмагач, әби булган кадәр тормышына күнеккән, язмышка зарланмый, һичбер вакыт зарланып-сукранып йөрми, яшь хатынның барлык сүзләрен ишетмәсә дә, берәр сүзен төшенеп алса, иреннәрен мелт-мелт итеп, тешсез авызын рәхәтләнеп ачып, кеткет итеп көлә бирә. Ольганың үзенә өйдәш булып керүенә ифрат та сөенә, чөнки милли чыгышы белән поляк кызы булгач, аңа ихтирам-хөрмәте тагын да артты, бик кәефле чагында аңа "милая полячка" дип кенә җибәрә. Ә Ольга Василевская үзенең ерак тамырлары бик тирәндә ятуын, әллә кайчангы Польша татарларына барып тоташуын әйткәч, әби шаккатты һәм үзе дә борынгы болгарларның төрки телдә сөйләшүен, Каспий-Азак диңгез буйларындагы далалардан Аспарух хан җитәкчелегендә Дунай буена күчүләрен бабасы сүзләре белән сөйләп бирде. Шулай итеп Серафима әби белән "гүзәл паночка" әниле-кызлы кебегрәк яшәделәр. Ал арның уртак серләре дә бар булып чыкты бит әле!
Беркөнне Ольга бүрек белән дә томалап куярлык тәрәзәдән карап тора иде, озын гәүдәсе белән сузылып, балыкчы татар егете узып китте. Иске капчыгына нидер салган...
Ул шундук төшенде:
— Теге карт эт үлгән икән...
Аның күз төпләренә дым типте, озын куе керфекләре чыланды. Әтисе үлгәннән соң бер дә елаганы юк иде, бары теге кара болытлы, бозлы яңгырлы төнне генә туйганчы, һуштан язганчы шашып-шашып елады ул. Бер үкереп елау да — гомерлек!
Бераздан яшь егет карт этне җирләп тә кайтты, буш капчыгы, кулындагы кечкенә көрәге шул турыда сөйли иде. Авыру эткә булган миһербан-шәфкате белән ул кабат яшь хатынны тәмам тетрәндерде. Әле ярым сукыр Серафима карчык та егетне таныган икән:
— И шәфкать иясе! Синең кебекләр җирдә яшәгәндә, этне дә кадер-хөрмәт илә күмеп, ахыр юлына озатып йөргәч, мине дә кемдер җирләр әле, Аллаһыма — мактау! — диде.
Ә Ольга әбидән татар егете турында сорашты да сорашты:
— Кем ул? Кай яклардан монда килеп чыккан? Нәселнәсәбәтеннән кем бар яисә булган?
Карчык аның егет турында сорашуы вә әлеге яшь татар хакында күбрәк белешүе юкка гына түгел икәненә тиз төшенде. Тик менә колаклары гына ишетеп җиткерми. Ә болай...
Ул җавап бирә дә эчтән генә уйлана:
— Бик әйбәт егет ул, миңа булышырга да атлыгып кына тора, чәйлек суымны да ул китереп бирә...
— Эх, узды җәш чаклар, шәп чаклар. Минем Теодорым да заманында шушындый озын буйлы, матур кыяфәтле иде бит, ә?! Кайда ул хәзер, кай дөньяларда? Рухы тыныч микән аның, ә?!
Серафима әби, "Ольга — прекрасная паночка" белән сөйләшкәләп утырганда, әнә шулай бүгенге белән үткәннәрдә гел алаттгып йөри. Юк, бу акыл кимүе түгел, аңы да томаланмаган иде аның, карчык тиз генә үтеп киткән гомеренә сызлана, өзелеп-өзелеп яшьлеген сагына, бу олуг җанлы рухи кешеләргә генә хас бер хәл-халәт, тирән кичереш булып, сиксән яшьлек болгар хатынының җанына рәхәтлек-иплелек алып килүче изге бер нур-җеп ролен үтәүче хатирәләр иде. Үткәнеңне, бигрәк тә яшьлегеңне сагынып та искә ала алмасаң, бу дөньяда яшәп торырга ярыймы икән соң? Бөтен гомерендәге көенеченең сызланулы чүп-чарлары, үкенечләренең пәрәвез җәтмәсе астында калганын күргән-белгән, сизгән-тойган кеше бик тә, бик тә бәхетсез бер бәндәдер ул. Ә менә Серафима әби картлыгында, берүзе генә ялгыз калуга да карамастан, үзен бик бәхетле тоя кебек. Тоймаска ни, алар ире Теодор белән бик бәхетле яшәгәннәр: эшләгән-ашаган, хезмәт иткәннәр, ял итә дә белгәннәр, туйганчы бер-берсен сөешкәннәр, тик, гөнаһ шомлыгы, күктән ни җәза булгандыр — аларның барлык балалары да яшьтән үк диярлек бер-бер артлы үлеп барган. Татар егетенең дә бар апалары-абыйлары үлеп беткәннәр икән, бары ул гына баһадир булып җирдә калган. Аллаһы, күрәсең, төпчекне үз янына алырга тартынгандыр...
Ә бер сөйләшеп, чәйләп утырганда, сиксән яшьлек әби бөтенләй чишелде:
— Беләсеңме, кадерле паночкам, мин бит аңа гашыйк!
Ольга, чынмы бу дигәндәй, үз колакларына үзе ышанмыйча көлеп үк җибәрде, ә чәйдәше үзе дә, әйе, үзе дә, кет-кет көлеп, аны көлүдән тыйды: 
— Ә син, гүзәл паночка, көлмә яме, көлмә, ә?! Бу егет бит минем Теодорыма бик тә охшаган! Әнә шуңа яратам да мин аны!
Серафима әбинең "яратам", "ошатам" дип утырулары, бер караганда, көлке тоелса да, икенче яктан, егетне Ольга каршында биниһая күтәрде һәм — монысы үзе бер көлкедер! — хатын күңеленә көнләшү орлыклары да салды. Катлаулы холыклы, бер халәттән икенчесенә тиз күчә торган каршылыклы табигатьле буларак, Ольга, карчыкка күз кырые белән карап:
— Вәт җен карчык! Үзенең оныгы булырлык егетне "яратам", "ошатам" дип тора бит, ә?! — дия-дия, эченнән бер усал сүз дә ычкындырды, һәрхәлдә, сүгенеп үк түгел, ул яхшы тәрбия алган, укымышы да булган кыз шул. Бу кинәт кәефе бозылуы аның мизгеллек кенә "ычкынып алуы" иде, шуңа күрә икенче минутта ул әбекәйгә әле сокланып, әле яратып карый иде инде. Ни генә димә, вакыт-вакыт ярсучан характерга йөгән кигезергә, авызлыклап ук куярга кирәк.
Инде менә егет белән ничә тапкыр очрашырга теләсә дә, тегесенең аннан качып йөрүе хатынны чыгырдан чыгарды:
— О-о-о! Кире татар,— диде ул аның турында. — Муеныңа асылынырга йөрмим ич...
Шулай да алар бер-ике тапкыр очрашып сөйләшеп тә алдылар. Егет, чыннан да, итагатьле, үзенә күрә тәрбияле, кешегә хөрмәт белән карый белә икән. Хактыр: сине мактасыннар дисәң — башкаларны да макта, сине яратсыннар дисәң — башкаларны ярат!
Әмма егет Ольганың Генка Похмелкин белән арасына керергә һич тә ризалык бирмәде:
— Сез ир һәм хатын бугай, үз җаегызны үзегез карагыз, — дип кисте дә куйды.
Иң аламасы: шул әлеге сөйләшүләрне дә, өзек-өзек кенә булса да, Генка да качып-посып кына тыңлаган икән. Шуннан соң ул егеткә кан дошманы итеп карый башлады.
— Бер генә юл — бу маңкадан, яшь калай әтәчтән котылырга кирәк!
Азак диңгезендә балык сөзәләр иде...
Иртәнге көн якты йөзе белән ягымлы елмаеп башланса да, төшкә таба кара-кучкыл болытлар, зәңгәр күккә ябырылып, илаһи чатырның фирүзәлеген комсызланып ашап бетерделәр, гүя кургаш та кургаш, күк йөзе дә кургаш. Әллә каян, давылланып, албасты җил чыкты, диңгез өстенә аксыл яллы тау-тау дулкыннар калыкты. Алар, көймәгезне аударам да батырам дигәндәй, ишелеп кенә тордылар. Үз ягындагы Нократ елгасы дулкыннарыннан башка су-диңгезнең ни икәнен дә күрмәгән егет каушап калды. 
— Ничек тә ярга чыгарга!
— Алты дилбегә буе җылымны да судан тартып алырга кирәк!
Менә шушы бурычлар барысының да акылын томалады...
— Ишегез кызурак, батып үләсегез килмидер бит?! — диде әртил башлыгы, бераз аңгыраеп калган ирләргә кычкырып.
Җылымны сөйрәп бару ишкәкчеләр өчен ифрат авыр иде, гүя каек бер карыш бара да, дулкыннар кире чигенгәндә, яңадан ике карыш диңгезгә кире шуыша.
— Җылымның бер башын җибәрегез! — дип фәрман бирде әртил башлыгы Фома.
— Җибәр, татарчонок! — дип акырды Генка Похмелкин татар егетенә.
Егет тоткан җылым башы диңгезгә таба суырылып кереп киткәнен күргән Генка, әллә куркудан, әллә үзенә бик авыр килүдән, башкаларга сиздерми генә үз җылымының бауларын да ычкындырып җибәрде. Моны Фома да күрми калды.
Каек ярга килеп төртелүгә, Фома тагы фәрман бирде:
— Ә хәзер җылымны тартып алыгыз!
Җылым баулары Генка җилкәсендә дә, егетнекендә дә юк иде.
— Ничек? Ничек аны икегез дә җибәрдегез? — диде Фома үкереп. — Хуҗа штраф түләтәчәк бит.
— Ул кушты, — диде татар егете, Похмелкинга төртеп күрсәтеп.
— Ах, татарва! — дип, Генка шул мизгелдә аңа ишкәк белән орды.
ИКЕНЧЕ БҮЛЕК
Мөхәммәт
Генка Похмелкин егетне кыйнаган көннең төнендә үк юкка чыкты.
Башы-аягы белән югалды ул. Кояш күргән иде, ай алды бугай. Икенче көнне балык промыселе конторына барып килгән Мәхмүдбәк Кәримов, арбасына салыпмы дигәндәй, начар хәбәр дә алып кайтты:
— Хуҗа котырына... Җылым бәясен әртил үз кесәсеннән чыгарып түләсен! — диде.
— Җыелышып түләрбез,— диде Хөснимәрдән аңа.
— Алай бик хак булыр иде... юк шул! Әртилнекеләр аны Мөхәммәткә сылтыйлар. Җылымны ул ычкындырган, түләвен дә ул түләсен, диләр. Ай-вай!
— Ә әртил башы Фома ни ди соң? Ул бит бик гадел кешегә охшаган...
Мәхмүдбәк кулын гына селкеде:
— Әй! Эчерткәннәр аны бүген... Ә ул, исерсә, хайванга әйләнә, үз-үзен тота алмый башлый...
Алар сөйләшүгә уянып киткән Мөхәммәт үзенең бер ком бөртегенә әверелеп баруын сизде.
"Эт урынына кыйнап ташлаулары җитмәгән, инде җылым бәясен дә миннән күтәртәләрме? Әйтерсең миндә кесә тулы акча! Әле монда ачка үлмәвеңә сөенеп яшисең. Их, Хөснимәрдән абый, ник алып килдең син мине Азак диңгезенә, дөнья читенә? Тасма телләрең белән әниемне юмаладың-юмаладың да тәки ризалаштырдың ич. Ул бит инде картаеп бара, ялгызлык та изә аны. Әтием Әхтәм җенлерәк иде. Алабуга сәүдәгәре Стахеев Шөн елгасына салдырган ике су тегермәненең берсендә ятты. Әти шунда бозыла барды, хәмер эчәргә дә өйрәнде, өйгә кайтмый, тегермәндә генә йокларга да кала башлады. Ярый әле "җилпуч оны" апкайткалап тора иде, юкса нәрсә ашап яшәр идек..."
Мөхәммәт авыр итеп көрсенде, урыныннан торды, хуҗа янына үзем барып киләм дигән ният белән сәкедән төшәргә азапланды. Мәхмүдбәк белән Хөснимәрдән күрми торалар иде, шуңа күрә егет гөрселдәп җир идәнгә барып төште. Ишкәк белән орылган баш-муенның коточкыч авыртуына ыңгырашып, аңын җуйды. Ике алачыкташы егетнең озын-авыр гәүдәсен, җайлап кына күтәреп алып, кабат урынга салдылар. Шул вакыт такта ишек ачылып китте, яктылык балкышында гүзәл принцессадай Ольга басып тора иде. Кулында — кызыл балчыктан ясалып, эче матур итеп, ялтыравыклы итеп эшләнгән савыт. Май чүлмәге тышыннан билгеле, дисәләр дә, әлеге савытның тыш ягы бик гади иде шул.
— Йоклыймы безнең витязь? — дип, гади генә сорады "пан кызы".
— Ай-вай! Әле генә егылып төште, — диде туры сүзле Кырым татары.
— Юк-юк, сыймый ул бу кечкенә сәкегә. Мин үзем дә озын буйлы кеше... Әмма моның янында... көчек кенә мин, — дип, Мәхмүдбәкнең сүзен бераз йомшартып җибәрде Хөснимәрдән. Аннан соң йөзенә һәрвакыттагыча күпмедер дәрәҗәдә хәйләкәррәк елмаю элде. Аның елмаюы матур да, ничектер җылы да, шул ук вакытта шактый ук астыртын да...
— Менә мин... — Ничектер тотлыгып калды Адам кызы.
— Әйе, син! Син инде, син! — дип, Ольганың сүзенә ут төртеп җибәрде Хөснимәрдән. 
Мәхмүдбәк тагын гадәтенчә:
— Ай-вай! — дип кенә куйды.
— Аңа...— диде чибәркәй.
— Кемгә? — дип, аның сүзен кискән булды Хөснимәрдән.
— Исемен белмим,— диде поляк гүзәле.
Хөснимәрдән белән Мәхмүдбәк көлеп куйдылар. Мәхмүдбәк Хөснимәрдәннең җиңеннән тартты: "Чыгыйк, янәсе... Комачауламыйк".
— Ә сез аның үзеннән сорагыз... — дип, бик тә йомшак, ягымлы итеп әйтте Хөснимәрдән, кинәт кенә "син"нән "сез"гә күчеп. Аннары елмаеп баш иделәр дә: "Гафу, эшебез бар", — дип чыгып киттеләр.
Ольга алачыкта әллә нинди уңайсыз хәлдә берүзе калды. Нишләргә инде? Бер яктан, инде ярата башлагандай тоелган бу татар егете алдында баш иеп, тезләнәсе дә килми — үзе тезләнсен! Икенче караганда, аның бу ярлы алачыктан да чыгып китәсе килми иде. Әле бит...
Әйе! Әле бит махсус шушы егет өчен генә пешерелгән итле аш та аның кулында. Бу аш та яратуга, бер-береңә тартылуга, уртак учакта януга бер өмет-ышаныч булып тора шикелле. Егеткә нинди сүзләр әйтергә?
Ольга савытын өч тактадан вә дүрт аяк-тәпәчтән эшләнгән өстәл кебек нәрсәгә куйды. Өстәл Азак диңгезе дулкынланган чакта ярга төкереп аткан такта, агач кисәкләреннән генә әвәләнгән иде. Сәкесе дә шул, авыш-түеш урындыклары да.
.. .Ольганың күңелен кинәт кенә бер кызгану хисе, бәгырьләргә үтәрлек әрнү оеткысы басып алды: "Шушындый әзмәвер егет нишләп шушы алачыкта яшәргә тиеш ди әле? Дөньяның күңелсез вә шыксыз адәмнәре колонналы, алтын белән йөгертелгән ишек тоткалары, бәллүр вазалар, хәтфәле урыннар, паркет идәннәр, мәрмәр баскычлар, түшәмендә мең утлы шәмнәр, йөзләгән бүлмәләр, яхшы токымлы этләр һәм атлар, саны билгесез хезмәтчеләр, генералга охшаган швейцарлар, асраулар, ишегалдындагы бассейн һәм фонтаннар, ал арның гаепле эшләренә күз йомучы судьялар, һәр начар гамәлләрен үтәргә әзер торучы сатлык чиновниклар вә тән сакчылары, сөяркәләр һәм бангка. бик-бик-бик күп бәндә вә бәндәчекләре белән, мыек астыннан гына елмаеп, фәрман кы.1Ы11Я1110Ю11Д0, бу асыл егет шушы алачыкта ятсын инде!
Иа Алла, нинди ис соң монда?"
Хәтеренә сукты: балык исе!
Иртән — балык, төш — балык, кич — балык...
Һәм аңлады: менә ни өчен ул бу баһадир егеткә, үзенең кыйммәтле бер әйберен сатып, Серафима карчыкта аш пешерде, әбигә өлеш бүлеп, калганын шушы ярлы алачыкка күтәреп килде. Егет кыйналган, аны кыйнаганнар — менә шуңа аны ныгытырга-ашатырга кирәк!
Шулчак әллә ничек кенә Ольга үзенең өс-башына күз төшерде: юылган, чиста, матур, күркәм...
Кесәсеннән түгәрәк көзге чыгарып, төс-кыяфәтен карады:
— Чәчләр — шәп! Күзләр — матур! Иреннәр үбешүне генә көтеп тора...
Ә бөл ай...
Ул үзенең чибәрлеген ундүрт яшеннән аңлый башлаган иде инде. Юкка гына аңа теге аристократ поручик күз атмады ич. Ә бит, дөресен генә әйткәндә, поручикны яратмады ул. Гомумән, шушы яшенә җитеп, Ольга мәхәббәтнең ни-нәрсә икәнен дә белмәде. Поручик белән яшәп алган кыска гына вакытта да ир хатыны булу дигәнне ул бик авыр бер вазифа итеп кенә кабул итте. Әйтик, төнлә аның изелеп йоклыйсы килә, ә шул вакытта...
Ул егет яткан сәкегә күз атты: "Йоклый..."
Йокласын! Ольга ни сәбәптәндер йокыны изге бернәрсә итеп саный иде. Гомумән, хатын-кызлар ирләрдән күбрәк йоклаганга күрә, ал арның гомерләре дә озынрак була бугай.
Ул инде чыгып китәргә дә уйлаган иде, егет йокысыннан уянды.
— Оль...га...— диде, хәлсез тавыш белән.
Хатын тетрәнеп китте:
— Мин... син... си-ңа...
— Рәхмәт! — диде егет.
— Синең исемең ничек? — диде Ольга, аның җилкәсенә сак кына кагылып.
— Мөхәм ... мәт ...
— О! — диде хатын. — Син бит пәйгамбәрегез исемен алгансың икән. Ма-го-мед!
Егет әллә ничек сәер генә елмайды:
— Исем-не ал-мыйлар... Аны ата-ана ризалыгы белән мулла куша.
— Мулла? — диде Ольга сәерсенеп.
— Әйе, мулла! Ул яңа туган сабыйга исем дә куша, вафат булганнарга ясин чыгып, бакый дөньяга да озата. Ул балаларга белем дә бирә, авыл тарихын да яза, кешеләр арасында килеп чыккан ызгыш-талашларны да көйли...
Мөхәммәт беренче мәртәбә аңа текәлеп, сынаучан караш белән карап алды: яшь, чибәр, күзләрендә әллә нинди рәхәт җылылык. Шәп кызый бу! Шәп-шәп-шәп...
— Ул муллагыз тагын нишли? — диде Ольга, ярым шаяртып.
— Яшьләр өйләнсә, никах укый. 
Хатынның тәне буйлап әллә нинди утлы нечкә хәнҗәр үттемени:
— О! — диде ул дәрт белән. — Ә тагын нишли?
— Мәчеттә намаз укый, ашка йөри.
— Аттг? — Ольга, җитез генә борылып, өстәл өстендәге савытны алды. — Аттга! Сиңа ныгырга кирәк.
— Хатын-кыз — дөньяның тоткасы, — дип, ураудан сүз башлады Хөснимәрдән.
Ул шундый инде: фәлсәфәгә керешсә, туры юлдан гына бармый, әллә кайдагы чит-ят сукмакларга сугылып йөри. Мөхәммәт җиңелчә генә көлемсерәп куйды.
— Ә син көлмә! — диде аңа яны белән утырган авылдашы.
Мөхәммәт шаккатты: Хөснимәрдән бит аның елмаюын күрмәгән дә иде.
Хөснимәрдән сүзен дәвам итте:
— Син, егет, монда килеп бер өй салырлык акча эшли алмадың инде. Тик шулай да... Юклыкның да бер барлыгы бар, барлыкның да юклыгы булган кебек...
һәм шуннан соң Хөснимәрдән, сүз агымына кереп, өч тапкыр утырып чәй эчәрлек, ике тапкыр аш чөмерерлек вакыт арасында әллә ниләр сөйләп ташлады. "Юклыкның да бер барлыгы бар, барлыкның да юклыгы булган кебек" дигән сүзләре Мөхәммәтнең каек ишкәге белән орылган башына кереп тә тормады, ачык тәрәзәдән күккә ага бирде. Югыйсә авылдашы татарча сөйли иде. Ә болай сүзләре аңлашылса да, мәгънәсе — юк! — аңлашылмый.
— Юләр — сөйләр, акыллы — тыңлар, — диде Хөснимәрдән. Мөхәммәт, кыйналудан соң ничә көннәр узгач, беренче мәртәбә кычкырып көлеп җибәрде. Бу көлү аңа авыр бирелә иде әле: нәрсәдер күкрәген кысып ала, муен тамырлары шартлардай булып киерелә, колагы шаулый һәм томалана. Егетнең көлеп җибәрүе Хөснимәрдәнне, бер яктан, сөендереп куйса, икенчедән, фәлсәфәсенә яңа канатлар бирде.
— Мәгънәнең мәгънәсезлеге нәрсәдә? — диде ул, үз-үзенә сорау биргәндәй, маңгаен бик нык җыерып. — Әйтәм: мәгънәнең мәгънәсезлеге — яшәүнең үлем белән тәмамлануында. Икеләтә мәгънәсезлек — мәгънәсез яшәүдә, мәгънәсез үлемдә...
— Сүзләрең — алтын! — диде егет, аның белән килешеп, чөнки кыйналган көнне ул да мәгънәсез үлем турында уйланган иде.
— Иң мөфтиме,— диде авылдашы. Ул "мөһим" сүзен һәрвакыт "мөфтим" дип әйтә иде. "Ник алай әйтәсең?" — дип сорасалар, "мөфтимдә мөфти бар" дип кенә авызларын ябып куя иде. — Иң мөфтиме...
Шул вакыт Мәхмүдбәк кайтып керде.
— Иң мөһиме,— диде ул елмая-көлә,— штрафны вакытында түләү. Штраф штраф инде ул...
Авылдашлар, аптырый төшеп, аңа борылып карадылар. Хөснимәрдән, нидер сизенеп, тиз генә чыгып йөгерде.
— Нинди штрафны? — дип сорады егет.
— Җылымны диңгезгә җибәргән өчен салынган штрафны. Ай-вай!
— Аны син түләдеңмени?
— Мин! — диде Кырым татары горур гына.
Шул вакыт алачыкка атылып Хөснимәрдән килеп керде.
— Атың кайда? — дип сорады ул Мәхмүдбәктән.
— Аттым...
— Ничек аттың?
— Аттым — бирдем инде...
— Кемгә? — дип сорады Мөхәммәт тә, сүзгә кушылып.
— Хуҗага, — диде Мәхмүдбәк, кара-чутыр йөзе белән елтырап.
— Ни өчен? — дип гаҗәпләнде Хөснимәрдән.
Мөхәммәт тә аңа кушылды.
— Штраф түләр өчен! Алар сине авыру дип белмиләр.
Өчесе дә беравыкка тынып калды: авылдашлар гаҗәпсенүдән; Кырым татары күп сорауларга күп җаваплар биреп арудан. Гомумән, ул күп сөйләшкәнне яратмый, эш түгел, күп сүз ардыра иде аны. Юккамы "күп сүз — чүп сүз" дигәннәр.
Хөснимәрдән үзалдына гына сөйләнә башлады:
— Бүген төш күрдем мин... Шунда Коръәннең бер сүрәсе нурланды: "Алар килерләр дә китерләр... Алар белән бозылышмагыз, ләкин якынлашмагыз да... Бигрәк тә туганлашмагыз... Алар — икенче дөньядан. Аллалары да бөтенләй башка..."
Хөснимәрдән беркавымга тынып калды, аннан тагын сөйләп китте:
— Нинди сүрә бу? Нинди могҗиза, нинди тылсым? Сорау гына бар, сораулар гына... Җавап юк, бер җавап та...
Авылдашының әллә нинди фәлсәфи уйлар диңгезендә йөзүе егетнең ачуын китерде:
— Диңгездә яланаяк җәяүләп йөрмә әле, Хөснимәрдән абый!
Тегесе бу сүзләрдән сискәнеп китте, Мөхәммәт тә үз авызыннан ычкынган сүзләренә хәйран калды: "Кайдан килде бу фикер аңа? Ә, әйе шул! Ул да бит бүген төнлә төш күрде: имеш, Азак диңгезендә, яланаяк җәяү йөреп, теге җылымны эзли икән. Шуны табып тартып чыгарса — җәтмә эчендә бүрәнә-бүрәнә балыклар! Әнкәсе: "Төшеңдә балык тотсаң, акча керер", — ди торган иде. Менә ул төшендә бүрәнә-бүрәнә балыклар тотты; уянып китсә, кесәсендә бер тиен акча да юк, анда җилләр генә исә.
— Нәрсә дидең әле?
— Диңгездә яланаяк җәяүләп йөрмә әле, дидем. Бүрәнәбүрәнә балык тотсаң да, акча кермәс!
— Шәп әйттең! Моны язып куярга кирәк...
Хөснимәрдән куен кесәсеннән тышы таушалып беткән дәфтәр белән карандаш чыгарды да, карандашның очын төкерекләп, бер генә сүз язып куйды: Инабәт.
Кырым татары Мәхмүдбәк, Казан татарлары Хөснимәрдән белән Мөхәммәтнең үзен онытуларына үпкәләпме, әллә туган ягын, анда калган гүзәлен сагыныпмы, бер бик озын көйне борын астыннан гына шыңшый башлады:
И туган як! Нинди гүзәл як-ягың!
Анда күптән мине көтә аппагым...
Тышта вак кына серкәләнеп яңгыр ява иде. Күк йөзен ямьсез болытлар баскан. Кәефсез, нурсыз, шөкәтсез әллә нинди көн бүген. Алачыкта өч җан елый:
И туган як! Нинди гүзәл як-ягың!
Анда күптән мине көтә аппагым...
Тәрәзәдән кергән усал-салкын үтәли җил ишекне каерып ачты: "Чыгып китегез моннан!" — диме... Ә яңгыр ява бирә... Эчпошыргыч, елак, мәгънәсез, аңгыра яңгыр...
И туган як!..
Шушы гаҗәеп сагынычлы, үтергеч сагышлы, сулыгып еларлык моңсулы сүзләр Хөснимәрдәнне тагын фәлсәфәгә алып кереп китте:
— Урманыңны сагынасың килсә — далага бар; далаңны сагынасың килсә — чүлгә кит, — диде ул.
Шунда Мөхәммәтнең йөрәген нәрсәдер өзеп-өзеп чеметтереп алды. Күз алдына әнкәсе килде. Карт әнкәсе... Нишләп ята икән ул анда тавык кетәге кадәрле генә йортында? И кадерле әнкәсе! Синең төпчек улың бит синнән качып китмәде, ә унҗиде яшенә җиткәч, тавык кетәклеге кадәрле өйләреннән хурланып, Азак диңгезенә акча эшләргә дип китте, кардәше Хөснимәрдәнгә ияреп. Ияргәнгә кем-нәрсә иярер соң?!
Хөснимәрдәнгә ни аңа! Ул — сукбай. Ул — сәях, гомерлек сәях. Ул — буйдак, кырыкка җитеп тә өйләнмәгән. Ул — фәйләсүф... 
Ә менә Мөхәммәт белем мәгарәсендә Әбүгалисина белән Әбелхарис кебек озак еллар ята алмады, башта үз авылы мәдрәсәсендә гыйлем җыйды да ике-өч ел Мәчкәрәдә укыды. Әнә аның Җидәннәр ягыннан туганы һәм яшьтәше Заһидулла, хәлләре булгач, Казанда белем кыерды... Мөхәммәтне күбрәк әтисе эшләгән урын тартты. Шөн елгасы буена салынган Стахеев тегермәне. Әтисе шунда тегермәнче иде. Алабуга купецының Шөндә ике тегермәне бар иде: берсендә тегермәнче урыс кешесе булды. Мөхәммәт урысчага аннан өйрәнде! Хәер, тегермәнче урыс татарчаны да авыл агайларыннан ким сиптермәде. Инде урысчага килгәндә, бу телне ул Мөхәммәткә махсус өйрәтте бугай, чөнки ике сүзнең берендә:
— Вот вырастешь, Мухаммет, поедешь за три моря, а там без русского языка не обойтись,— ди иде ул аңа. — Телләр белү — ярты гыйлемлек ул!
Малай да, тегермәнче Федорыч әйтмешли, урысчага "ушлый" булып чыкты, ике-өч елдан ул теттереп сөйләшә башлады, хәтта урыс агай да, аны җилкәсеннән сөеп: "Сөйләшүдә әтиеңне дә уздың инде!" — диде...
Менә шуннан китте инде. Әтисе — бөл ай да эчлерәк һәм җенлерәк кеше — Мөхәммәтне үги күрә башлады: "Синең бу малаең минеке түгел, ә тегермәнче Федорычныкы!" — дип, әнисенең җанын ашады. Соңгы вакытларында әтисе бөтен гомерен тегермәндә генә уздырды, ә берсендә өйгә эчеп кайтып, әнисенә кул күтәргән иде, үсмер егет Мөхәммәт аның каршысына тау булып басты:
— Тиеп кенә кара әнкәйгә!
Әтисе чүт артына чүкмәде. Улына бик гаҗәпсенеп карап торды да сәер генә кулын селтәп чыгып тайды. Шул көнне ул мәгънәсез үлем белән үлеп тә китте. Салмыш баштан тегермән куласасына кысылып...
Егет үткәненә кайтып киткән генә иде, кинәт кенә ишек ачылып, Ольга пәйда булды. Аның күзләре яшьләнгән иде.
— Мөхәммәт! — диде ул. Дөресрәге, өйрәнгәненчә, теленә кулай булганынча: "Магомед!" — диде.
Мөхәммәт урыныннан кузгала төште:
— Е[и булды, Ольга?
Гүзәл полячка башта ни өчендер Хөснимәрдән белән Мәхмүдбәккә карап алды, тегеләр моны "чыгып тормассыз микән?" дип аңлап, урыннарыннан кузгалдылар, тик Ольга аларны туктатты:
— Чыкмагыз, минем сездән яшерер сүзем юк!
Аннан ул кабат Мөхәммәткә карады һәм, авыр сулап:
— Магомед, Серафима әби вафат булды... — диде. Үзе мышык-мышык елап җибәрде. Болгар карчыгы аңа нигәдер иртәрәк дөнья куйган әнисен исенә төшерде. Шул ук мизгелдә әтисенең бер кабахәт кулыннан харап булуы һәм, гәүдәсе җиргә дә тапшырылмыйча, тураклап дуңгызларга ашатылуы аның җанын тетеп-тетеп ташлады.
— Бәгырь кисәккәйләрем... — диде ул, ярым пышылдап.
Авыр һәм кайгылы хәбәрдән Мөхәммәт үз авыруын вә сызлануларын да онытты.
— Киттек! — диде, аягына торып басып.
Алачыктагылар шаккаттылар...
Берсе дә Мөхәммәтне әнә шулай бер мизгелдә кинәт кенә аягына басар дип уйламаган иде бит!
Егет, бер адым алга атлауга, чүт кенә егылып китмәде. Аны өчәүләп тотып алдылар.
— Бер аягыма баса алмыйм, таяк алып керегез әле, — диде Мөхәммәт, боеручан итеп.
Хөснимәрдән таяк алып керүгә, ул тагын кистереп:
— Киттек! — диде.
Хәтта Ольга да аптырашта калды: тыенкы, бераз тартынучан, кызлар кебек оялчанрак егеттән ул да моны көтмәгән иде. Ул бит аны "бегемот", "фил", хәтта "бодай камыры" дип тә атап йөртте. Монысы инде чарасызлыктан, үзенә борылып та карамавы, бар дип тә белмәве өчен иде. Кара әле, бу бит, теләсә, тау күчерә икән, үз артыннан гаскәр ияртә ала икән! Бу да гаҗәеп кеше икән! Бер үзенә ун кешенең көченҗегәрен, холык-фигыльләрен, кичереш-хисләрен җыйган икән. Ольга аңа сокланып карады, аны тагын да ярата төшүен аңлады, аның да табигате белән үзенә бик якын вә охшаш булуын тойды. Мөхәммәт турында ниндидер бер үҗәтлек һәм өмет тулы ышаныч белән уйланды: "Ул минеке булачак! Мин аны беркемгә дә бирмим! Юк, бирмәячәкмен дә!"
Хөснимәрдәннең: "Кая барабыз?" — дип соравы Ольганы күктән җиргә төшерде, аягына бастырды, канатларын йомдыртты.
— Серафима әбине озатырга. Аның белән соңгы тапкыр хушлашырга...
— Җирләргәме? — дип сорады Мәхмүдбәк.
— Әйе! Соңгы юлга озатырга...
— Болай бит...— диде кызу канлы Кырым татары, ничектер үзеннән-үзе юашланып һәм йомшап.— Без бит мөселманнар. Безгә чит дин кешесен күмеп йөрү килешер микән? Шәригать кануннары кабул итәрме моны? Ай-вай!
— Барыбыз өчен дә бер Алла! — диде Мөхәммәт. — Тоткан диннәребез генә төрлечә...
— Иң мөфтиме, — диде яртылаш диндар, яртылаш атеист Хөснимәрдән, — иң мөфтиме — кеше үзе! Ә башкалары: дине, милләте, гореф-гадәтләре, йолалары, теле, рухи казанышлары иң мөфтиме түгел...
— Бу бит монафикълык! — диде Кырым татары, кинәт кенә кызып китеп. — Син, Хөснимәрдән агай, изах ит, аңлат: уйларың, фикерләрең кай якка ага?
Ольга ирләр бәхәсенә катнашмады. Алар ул белмәгән татар теленә күчкән иделәр.
— Ну?! — диде ул, ирләргә карап.
Хатын-кыз янында, бала-чагадай чыр-чу килеп, бәхәс куертып яту егетлекме инде! Ирлекме бу? Юк! Ә шәригать кануннары? Ә дини аерымлыклар? Ә вафат булганны соңгы юлга озату йолалары, җирләү тәртипләре? Нишләргә? Барыргамы Серафима карчыкны җирләргә?!
— Барыйк, — диде Мөхәммәт. — Ул да адәм баласы бит! Аның җир куенына салыр бер кешесе дә юк...
— Әйе шул! — дип килеште Хөснимәрдән дә. — Мөхәммәт чит-ят ялгызак этне дә күмеп куйды ич әле. һәрхәлдә, кеше эт кенә түгел! Иң мөфтиме — кеше үзе... Ә Серафима карчык кеше иде!
— Ә әртил... Фомалар гына күммәс микән аны? — дип, тагын каршылык күрсәтеп маташты Мәхмүдбәк. Аңа болай да авыр иде. Ул бит атын сатты...
— Фомалар диңгездә... Бу юлы алар ераккарак китте. Өч-дүрт көнсез дә кайтмаслар. Кайтса да, алардан бу якка таба атлы балык ташучы гына йөри. Ул да монда туктап тормый, ә балык заводына ашыга, — диде Хөснимәрдән.
— Ә поп? — диде Кырым татары. — Ничек инде ул карчыкны поптан башка күмәргә кирәк ди?!
Алар һаман татарча сөйләшсәләр дә, Ольга соңгы сорауны тиз төшенеп алды:
— Попны өч чакрымдагы авылдан чакырдым. Кабер казылып бетүгә, ул киләчәк.
— Киттек! — диде Мөхәммәт, тагын боеручан гына итеп. Аннары бераз йомшап өстәп куйды: — Барыйк, кардәшләрем! Барыйк, Хөснимәрдән абзый! Барыйк, Мәхмүдбәк абый! Безгә әни, хәтта әби булырлык кеше бит ул.
Ирләр кузгалдылар...
Чөнки "әни", "әби" дигән сүзләр аларны аякландырды.
Яңгырның туктабрак торган чагы иде...
Комлы балчыкта кабер тиз казылды. Ольга Серафима карчыкны берүзе юып, чиста күлмәкләрен кидереп куйган икән инде. Карчыкның табуты да әзер булган икән. Ире Теодор вафат булганнан соң, ул үзенә дә табут ясатып куйган. Вакытлар узудан табутның такталары гына чери төшкән.
— Ничауа! — диде дөньяның һәр нәрсәсен, төрле гамәлләрен, аңлашылмас урыннарын үзенчә фәлсәфи шәрехләп йөрүче Хөснимәрдән. — Җир астында табутка да черисе.
— Табуты чурт с ним инде аның! — диде Кырым сукбае, тагын көйсезләнеп. — Менә безнең бу эшебез шәргый микән? Шәригать кануннарына туры килә микән ул, ә?! Син, Хөснимәрдән агай, миннән ун яшькә өлкән кеше, ә үзең балачагадай сөйләнәсең. Син менә аңлат, изах ит: кануннарга сыямы бу хәл?
— Абзыйлар, — диде Мөхәммәт. — Алла хакы өчен! Үлек өстендә әрепләшмәгез инде...
Карчыкны табутка салдылар. Поп килгәч, өчесе дә алачыктан чыктылар. Бераз читкәрәк китеп, өчесе дә җиргә тезләнде. Хөснимәрдән Ясин укый башлады.
"Аллаһу әкбәр"не әйтеп, аякларына басуга, ишектә Ольга күренде:
— Әби яңа дөньяга күчәргә әзер... — диде ул.
Серафима карчыкны яраткан ире Теодор белән рәттән җирләделәр...
Бу вакытта, күк йөзендәге болытлар таралып, кояш чыккан иде инде. Гүя болгар карчыгының җаны күккә ашты да кояш күз булып аларга елмаеп карады. Рәхмәтле караш иде бу...
Ирләр артыннан карап калган Ольганың да карашы рәхмәтле иде. Хәтта поп та:
— Молодцы, татары! — диде.
Әби калдырган "поминка" аракысыннан поп нык кына йомигый төшкән иде инде.
Алачыкка ачыгып кайтып керделәр...
Кул-битләрен югалап, өстәл артына утырдылар. Балык шулпасы суынып беткән, әмма аны җылытып торуны берсе дә мәгъкуль санамады: сүнгән учак өстендәге тимер таяктан ычкындырдылар да, төбе, яннары күмерләнеп беткән казанны өстәлгә утырттылар. Ипиләре искерә төшсә дә, аны шулпага мана-мана бик тәмләп ашадылар.
— И-их! — диде Хөснимәрдән, яман пошынуга төшеп. — Серафима карчыкны "поминать" итәргә берәр рюмочка тегесе дә булса.
— Булса да, мин эчмим! — диде Мөхәммәт, юк хәмергә дә шундук каршы төшеп.
— Голод — не тетка,— диде үзалдына Кырым татары.
— Эш яраткан, хезмәт сөйгән кеше бервакытта да ачтан үлмәс! — диде Хөснимәрдән, фәлсәфәгә күчеп.
Дөнья читенә балык тотарга килеп, штрафтан бангка. берни дә казганмаган егет ачудан кайнарланып алды:
— Ат гомере буе эшли, тик артына кияр ыштаны да юк! 
— Ә син, шөкер, ыштансыз түгел әле, — диде Хөснимәрдан, үз бакчасына аткан ташны авылдашына кире ыргытып. Ул Мөхәммәтнең үзенә үпкәләгәнен белсә дә, бала-чага кебек турсаеп утыруын бер дә өнәми иде. — Үзе әзмәвер кебек егет тагын!
Мәхмүдбәк сүзне алыштырырга кирәклеген бөтен күңеле белән тойды:
— Эх! — диде ул.— Ай-вай! Безнең Кырым елгалары бик чиста бит, салкын сулы. Ә аларда форель... Шәп тә балык инде!
Бу кармакка иң беренче булып Хөснимәрдән чиертте:
— Ә без... Ә без... Бер елны Нократта ике метрлы су сыерын тоттык. Бер-бер мыегы гына яртышар аршынлы иде. Үзе дуңгыз кебек симез тагы...
— Безнең әнкәй, — дип, Мөхәммәт тә кармакны йотты. — Инештә керкә тотсам, балык шулпасына ике-өч күкәй ватып сала иде. Аттгап туймаслык менә!
— Хатын-кыз — дөнья тоткасы! — диде тагы Хөснимәрдән, иртәнге сүз-фикеренә сикереп.
— Моның белән ни әйтергә телисең? — дип сорады Мөхәммәт, авылдашына килешүчән карап. — Мин бит бу сүзне бүген икенче тапкыр ишетәм инде, Хөснимәрдән абзый? Кая каерасың тәртәне?
— Азак диңгезенә балыкка димләгәндә, мин сиңа, Мөхәммәт энем, нәрсә дигән идем?
— Әйдә минем белән, дидең. Дөнҗа күреп кайтырсың, дидең. Балык күп булып, мач килсә, шактый гына мая туплап кайтырбыз, дидең...
Хөснимәрдән тагын егетнең үзен чеметеп алганын сизде.
— Ә тагын ни дидем?
Егет аптырый төште... Тагын ни дигән иде әле Хөснимәрдән абзыкай? Ә, әйе!
Егет көлеп җибәрде:
— Сиңа өйләнергә дә вакыттыр инде, дидең...
— Вәт-вәт! — диде Хөснимәрдән.
— Вай-вай! Ай-вай! — диде Мәхмүдбәк, ниндидер куаныч илә көч-дәрт белән. Ул кинәт сикереп торды да кыска көй көйләп бии башлады:
Ул сачлары — алтындыр, алтындыр! Ай-вай!
Карашлары — ялкындыр, ялкындыр! Ай-вай!
Ул күзләре — фирүзә, фирүзә! Ай-вай!
Йөзен бакса — кем түзәр, кем түзәр? Ай-вай!
Иреннәре — чиядер, чиядер! Ай-вай!
Үп син мине, диядер, диядер! Ай-вай!
Исемнәре — Алия, Алия! Ай-вай!
Кочагыңа ал, дия, ал, дия! Ай-вай! 
Хөснимәрдән дә баштарак юләрләнеп кул чабып утырды да, аннары үзе дә, эскәмиядән күтәрелеп, тыпырдап бии башлады.
— Сез нишлисез? — диде гаҗәпләнүдән тораташ каткан Мөхәммәт.
— Син Ольгага өйләнәсең! — диде авылдашы, берни булмагандай.
— Юк! — дип, катгый гына кычкырды Мөхәммәт.
— Өйләнәсең! Ә ник, алайса, мин атны саттым? Туйга! — диде Кырым татары.
Алачыкка Ольга килеп керде һәм гаҗәпкә калды:
— Исергәннәрме болар? Татарларда "поминки" дигән нәрсә юк ич. Киресенчә, үлек чыккан көннәрдә хәмер аларда катгый тыела бугай...
Биючеләр дә туктап калды.
— Исәнме, Алия! — диде Мәхмүдбәк, Ольганы бер-ике сәгать кенә элек күрүенә дә карамастан, тәүге тапкыр очрашкандагы-танышкандагы кебек итеп кара төкле таза кулын сузып. Кырым татарының шатлыктан сакалы да кычытып куйды булса кирәк, ул аны сул кул бармаклары белән йомшак кына итеп тарап та алды.
— Хөрмәтлебез Ольга! — диде Хөснимәрдән, мәсьәләне фәлсәфи яссылыкка өстерәп.— Без әйттек...
Ул, уң кулын йөрәк турына куеп, хан-солтан вәзирләренә генә хас вәкарьлек вә шул ук вакытта түбәнчелек белән башын иде.
"Вәт чукынчык! — диде Мөхәммәт эчтән генә. — "Мин" дими бит, "без" ди. Шаклар катарсың! Яттгьти Әхмәдулла әйтмешли: "Чашкан бу, чистый чапгкан..."
Ә бу вакытта Хөснимәрдән сүзләрдән гөлләр үреп маташа иде:
— Без әйттек: "Хатын-кыз —дөньяның тоткасы",— дидек. Не! Әфләтун әйтмешли, әллә инде Әфләтунның үзе турында аның шәкерте вә дусты әйткәнме: "Мөхәммәт — минем дустым, әмма хак сүз — кыйммәтрәк!" Менә Мөхәммәт безнең сүзгә каршы килмәкче...
Ольга берни аңламады. Ул аптыраудан гаҗиз иде.
"Әллә бу татарларның миннән көләсе киләме? Булмас! Булмас! Минем үземдә дә борынгы татар бабаларым каны ага. Василевский, Азадовичлар поляк паннары ич! Тамырлары татар әмирләре, морзаларыннан..."
Ул Мөхәммәткә карады: "Монысы нигә бүкән кебек утыра инде? Иреннәрен турсайткан сабыймыни, мәми авыз!" 
Ольганың күзләре яшьле иде. Егет бу караштан сискәнеп китте, ул аны өтәли, пешерә иде шикелле. Шуңамы Мөхәммәт хәтта бераз бөрешә дә төште бугай.
— Бу нинди фарс, Магомед? — диде Ольга.
Оятына каршы Мөхәммәт "фарс" сүзен белми иде, шуңа да ул аны "фарсы" дип аңлады:
— Бу фарсыча түгел, бу — татарча, Ольга! — диде.
Бу сүзләрдән хатын аңламауның чоңгылына ук чумды бугай:
— Магомед...
— Берәр йомышың бар идеме әллә, Ольга?
— Әйе, Магомед!
— Әйт!
— Юк, монда түгел, — дип, кинәт киреләнеп алды "гүзәл полячка".
— Ә кайда?
— Әби алачыгында. Серафима карчык йортында...
— Киттек! — диде егет кискен генә.
Аңа тагын болгар карчыгын күмгәндәге катгыйлык вә ияртә алу көче иңде. Ул инде хәзер җәһәннәмнең үзенә барырга да риза, Хөснимәрдән белән Мәхмүдбәк гел көлсеннәр, аны үртәсеннәр, әмма Ольганың гөнаһсыз күз яшьләрен генә күрмәскә иде. Кеше күпме генә битараф, ялкау, пошмас, хәтерсез, куркак, мескен, кайгылы, сагышлы, бәхетсез, сөрелгән, түбәнсетелгән, кимсетелгән, дәрәҗәсез, тапталган булмасын, ул беркөнне, шушы сазлыктан чыгып, аягына басу өчен үзендә горурлык, эшчәнлек, үҗәтлек һәм өмет-ышаныч хисе тоярга тиеш. "Мин бит кеше!" — дип әйтергә тиеш. Кеше шуышырга тиеш түгел, ул тән-бәдәне белән атларга, җан-рухы белән очарга тиеш.
Мөхәммәт Ольганың кулын чытырдатып кысты. Алачыктан ул аны җитәкләп алып чыккан, аның ак нәфис кулын учыннан җибәрмәгән икән. "Гүзәл полячка" биш бармагының бергә кушылуын, сөякләренең чытыр-чытыр килүен тойды:
— Ой !
— Что с тобой? — Егет үзенең ни хикмәт-гамәл кылганын, Ольгага нинди авырту-газап китергәнен аңлап бетерә алмады, чөнки ул үзенең уйлары белән бик-бик еракта иде.
— Кулларым...— диде Ольга өзгәләнеп.
Егет туктап калды...
Беренче күргәндәй, гаҗәпсенеп-гаҗәпсенеп, яратып-сөеп, омтылып-сокланып, Ольгага карады. Бик тә, бик тә үз итеп. Әле генә аның җаныннан давыл узган иде, инде менә ниндидер рухи тынычлык иңде. Юк, бу тып-тын гади битараф тынычлык түгел, ә яшәүгә, тормыш итәргә, хәят диңгезенә чумарга ашкынып-омтылып-атылып торган тереклек итү уты иде.
— Нинди матур син, Ольга!
Соңгы елларда җаны кимсетелүләргә, тәне җәбер-газапларга дучар булган "гүзәл полячка" чүт кенә үкереп елап җибәрмәде.
— О-о-о! — диде ул, Мөхәммәтнең кочагына ташланырга әзер булып. Ә үзе эчтән генә пышылдады: "Ви...тязь моой!.. Не-на-гляд-ный! Витязь мой... Соколеночек мо-ой!"
Әгәр алар тагын шул хәлдә бер-ике минут басып торсалар, Ольга, һичшиксез, һуштан язачак иде.
Ольга, татлы-газаплы уйларына чумып, кая барганын да белештерми атлады да атлады. Менә ул:
— О! — дип ыңгырашып куйды.
Мөхәммәт аның җилкәсенә авыр кулын салган икән:
— Килеп җиттек, Ольга! Син әллә нинди уйларга баттың бугай. Сорауларыма да җавап бирмисең.
— Әйе-әйе! — диде кыз, егет сүзләренең төбенә һаман да җитә алмыйча.
...Алачыкка керделәр...
Серафима карчыктан соң бу куыш тараеп калганмы соң, әллә киресенчә, киңәебрәк киткәнме? Мөхәммәт аңламады... Караңгылана төшкәнме, әллә яктыра төшкәнме? Егет монысына да төшенмәде. Е[игә аңламады? Нигә төшенмәде? Чөнки егетнең бар уфлары хәзер Ольга белән генә бәйле иде: "Иә була, йә юк! Иә бергә, йә аерым! Иә яшә, йә үл!"
Ольга да күңеле дулкынланып-дулкынланып кайнавын, ниндидер бер якка кыйравын һаман туктата алмый иде әле. Ирләр алачыгында ук аңа ниндидер эчке бер хис, бер тоем тәкрарлады бит:
— Болар юкка биемиләр. Бу — зур үзгәреш алдыннан була торган күңел ычкынуы.
Хәзер дә шул ук сиземләү кисәтә:
— Дулкынланма-дулкынлан, хәзер нидер булачак. Олуг бер үзгәреш!
Ольга, көчләп-көчәнеп булса да, үзен кулга алды. Тутырып Мөхәммәткә карады:
— Магомед... Серафима әби, вафатына берничә сәгать калгач, миңа бер төенчек күрсәтте, аның эчендәге күн тышлы янчыкны сиңа тапшырырга кушты. "Бу кадерле янчыкны, — диде ул, — миңа хөрмәтле ирем Теодор калдырган иде. Мин аны ачып та карамадым, яраткан ирем ядкаре итеп сакладым. Мин озакламый Теодор янына — теге дөньяга күчәм, ә янчыкны җирдәге Теодорыма калдырам..." — диде.
Бу юлы Мөхәммәт, Ольга хәленә төшеп, берни аңламады:
— Ә кем соң ул аның җирдәге Теодоры? 
— Син!
— Ми-и-ин?..
— Әйе!
— Булмас! Мин Теодор түгел, мин —Мөхәммәт!
— Серафима әби сине яратты, ул сиңа хәтта гашыйк иде, сине "җирдәге Теодорым" дип йөрде. Мин хәтта көнләшә дә идем.
— Син көнләштеңме? Ник?
— Чөнки... Чөнки мин сине яратам!
— Чык миңа кияүгә, Ольга! — диде Мөхәммәт.
Ольга егетнең кочагына ташланды.
Хатын-кызга бәхет китергән ир үзе дә бәхетле.
һәрхәлдә... Аның бәхеткә хакы бар... Башкаларга бәхет китергәннәр үзләре дә бәхетле булырга тиеш!
Татар бәхете — ләхетле, ди Хөснимәрдән. Ул — сәях, ул — сукбай, ул — фәйләсуф. Хөснимәрдән ни генә димәс! "Безнең хыяллар зурдан, эш кенә кечкенәрәк", — дип тә әйтә әле ул.
Мөхәммәт белән Ольгага Хөснимәрдән никах укыды, Мәхмүдбәк кушуы буенча аңа Алия исеме бирде. Бәлки, бу мотлак исем дә түгелдер, хәер, җир йөзендә мәңгелек берни дә юк. Ә теге "Ай-вай" җыры Кырым татарының бер сулышта чыгарган шигыре вә көе икән. Шулай итеп, Мәхмүдбәк утыз яшьлек шагыйрь булып чыкты. Туйга ул атын салды, дөресрәге, иң яраткан җан иясен сатты. "Әмма дусларымны сатмам!" — диде.
— Чын ир-ат дуска ат та жәл түгел! — диде ул. Баксаң, шагыйрь Мәхмүдбәк бәхетсез мәхәббәте аркасында туган Кырымын ташлап киткән икән.
Хөснимәрдән үзенең иң яхшы күлмәген Мөхәммәткә туйга дип бирде, әмма тәкә тиресенә бер яшьлек үгез сыя димени инде! Авылдашы үпкәләмәсен дип киде Мөхәммәт: җиңнәре — кыска, иңнәре — тарта, итәге — кендектән.
— Ой! — дип көлде Ольга.
— Ай-вай! — дип, эчен тотты Мәхмүдбәк пырхылдап.
— Не! — диде Хөснимәрдән. — Тай йөгәне айгырга ярамаганга мин гаеплемени? Не!
Ә "не" Хөснимәрдән өчен фәлсәфи бер сүз ул, дөньяның, галәмнәрнең капма-каршылыктан торуын аңлатучы сүз. "Не" — хаос һәм тәртип, хаосның тәртипкә күчүе яисә, киресенчә, тәртипнең хаоска әйләнүе. "Не" — барлыкка килү белән юкка чыгуның камил бер уртак чагылышы. "Не" — яшәү белән үлем арасы... 8 227 
һәй! Шулай инде! Хөснимәрдәнне аңлап буламыни аны?! Ул бит — мәңгелек сәях, ул — сукбай, ул — фәйләсуф.
Хәер, алай дисәң, ир белән хатын арасын да ул "не" дип атый. Ул, имеш, бер якыная, бер ерагая, ә аның камиллек үрнәге алардан туган сабый, имеш... Бу сабый тәңгәллек мисалында туа, барлыкка килә дә аннан йә хаоска таба атлый, йә тәртипкә таба бара, имеш. Кешелектәге бар капма-каршылыклар әнә шуннан, имеш. Кешелек камил дәрәҗәдә генә яшәр, тәңгәл ярашкан тормышта гына тереклек итәр өчен сабыйлар иле генә булырга тиеш. Ә болай булмый, чөнки Хак, Галәм, Космос мондый кануннар урнаштырмаган.
Хөснимәрдән сүзен сабыйга китереп терәгәч кенә, аны аңлап, кызарып куйды Ольга. Кырык яшьлек озын торыклы бу ир ал арга никах укып, аннан соң бик озын вә бик буталчык сөйләк тоткач, кәләш үзенә урын таба алмады. Дөресен генә әйткәндә, Хөснимәрдәннең кинәт кенә җирдән аерылып китүе Мөхәммәткә дә ошамады. Нигә мондый көнне беркем аңламас сүзләр белән кеше башын катырырга ди инде?! Бары Мәхмүдбәк кенә үз уйларына чумган, әллә инде бик бирелеп Хөснимәрдәнне тыңлый. Тыңлар да! Шагыйрь бит! Бәлки, Хөснимәрдән сүзләре нәкъ менә аның колагы өчендер дә...
Соңыннан гына аңлады Мөхәммәт, Ольга белән аның кушылуы авылдашын бик тирән фәлсәфи уйларга төшергән иде, күрәсең...
— Ни турында сөйли ул? — дип пышылдап кына сорады Ольга да.
— Аны аңларга тырышу — Азак диңгезе өстендә җәяү йөрергә маташу ул...
— Кем соң ул? — дип пышылдады тагын Ольга егетнең колагына.
— Улмы? — диде Мөхәммәт. — Ул — безнең бүгенге Әфләтун.
— Аф-ла-тюн?
— Ну, Платон инде!
— Ә-ә-ә...— Ольга бераз тынычлана төште: — Платон икән Платон, "плут он" гына булмасын, әйдә сөйләсен шунда!
Ул үзенең поручик белән булган туен хәтерләде: нинди шау-шулы, күп сүзле, алҗыткыч туй булган иде ул! Башы гына матур, грандиоз, ялтыравыклы, шома иде, ахырга таба шулкадәр эчпошыргыч, алҗыткыч бер тамашага әйләнде ки, хет башыңны ал да җиде диңгез артына кит. Әле беренче төн дә үтмәгән, әле поручик аны юньләп тә үпмәгән, ул инде аны сөймәс булды, чөнки алар аның белән бер генә очраштылар да шуның белән барысы да хәл ителде дә куелды: Азадовичлар нәселеннән булган Мәскәү поручигына шул ук нәселнең бер кыз заты Ольга Адамовна Василевская — егерме дүрт яшьлек гүзәл кияүгә чыгачак!
Ә бит ул... Әйе! Ә бит ул гимназистка чагыннан ук романтик мәхәббәт турында хыялланып килде һәм менә... Әйе, әйе! Менә тап булды романтик мәхәббәтнең дә иң романтигына! Уйлап кына бак, күз алдыңа гына китер: Азак диңгезе буе...
Ярым җимерек, яңгырлар каралтып бетергән хәерче алачык. Ә аның эчендә өч татар, берсе — яшь егет дигәне белән ул! — кәләш утыра. Өстендә — киеп торырга дип кенә алынган ап-ак күлмәк. Иртәгә хуҗасына кайтарып бирәсе күлмәк. Муенында — гаҗәп матур муенса, бармагында — кыйммәтле ташлы алтын йөзек һәм беләгендә — беләзек. Беләзек "татар беләзеге" дип атала. Бу бизәнү әйберләре дә үзенеке түгел — әнисеннән калганнар. Хәер, әнисенеке — аныкы була инде ул! Шулай да Ольга бүген бик шат иде.
Чөнки... Чөнкиме?
Чөнки, ул, бер тапкыр кияүдә булып, яратмаган кешесе белән аз гына яшәп, бергә торып карауның да ни газап икәнен бик яхшы аңлый иде. Менә ул бүген беренче мәртәбә бер күрүдә ошаткан, яраткан, үзе гашыйк булган яшь егеткә кияүгә чыкты.
Ольга үзалдына елмаеп куйды...
Аның беренче ире үзеннән ун яшькә зур, бер башка диярлек тәбәнәк, арык кына бер нәмәрсә иде. Кияүгә чыгуы бер нәсел-нәсәптән булганга күрә генә булды.
Менә аның икенче ире. Монысы аның буе ике метр, гәүдәсе Гераклныкыдай һәм ул ун яшькә яшьрәк тә. Бу бәхетемне күпсенмә, Аллам! Моңа ирешү өчен мин күпме күз яшьләре, газаплар, кайгылар кичердем...
Кан дошманымны эзәрлекләп, туган каламнан бу якларга килеп чыктым һәм мәхәббәтемә ирештем.
Ул күз кырые белән генә үзе янәшәсендә рәттән утыручы киявенә карады.
Үзе генә түгел, төртеп чыккан мыегы да япь-яшь иде әле Мөхәммәтнең. Тәүге тапкыр төртеп чыккан кап-кара мыек. Ә иреннәре ирләрчә: тулы, кызгылт, үзсүзле, үҗәт... Маңгаенарак төшеп торган, ишелеп торган чәч учмасы аңа ирлек белән беррәттән кирелек тә өсти. Колаклары зур түгел — һәркем сүзенә хәйран калмас, юкка җәелеп китмәс. Борыны озынча һәм туры — үз юлы белән барыр, читкә тайпылмас. Ияге түгәрәк — үз тормышы белән яшәр, тормыш вә яшәүдән тәм табарга тырышыр. Муены үгезнеке — көч һәм ныклык. Күзләре зур, кара һәм җылы карашлы. Яңак сөякләре тулы түгәрәк йөзенә төртеп чыккан: каты һәм кискен холкын күрсәтә, кирәк чакта иң куркыныч гамәлләргә барырга мөмкин, моны куркаклар рәтенә һич куя алмассың!
Ольга аңа тагын яратып карады һәм сизелер-сизелмәс кенә Мөхәммәткә елышты. Егет — юк! — бүкән түгел иде, аны, җиңелчә генә кочып, үзенәрәк тартты.
Моны күреп алган Хөснимәрдән белән Мәхмүдбәк үзләренчә кабул иттеләр һәм сүзсез генә кузгала башладылар.
Шулчак челпәрәмә килеп тәрәз пыяласы ватылды, ишеккә китереп типтеләр, ишек, эләктергән җиреннән ычкынып, чүт кенә болар өстенә капланып төшмәде.
— Ой! — дип чырыйлап кычкырып җибәрде Ольга. Ул, куркынып, Мөхәммәт кочагына тагын да ныграк чумды.
— Выходи, жених, разговор есть! — дип акырдылар тыштан.
ӨЧЕНЧЕ БҮЛЕК
М ә х м ү д бә к
Ольга Ольга инде ул! Е[и генә димә, күпме генә батыр йөрәкле булмасын, кияү-жених үзе дә ничектер каушап китте. Әле күптән түгел генә кыйналуымы, яңа гына терелеп килүе тоткарлык булдымы, әллә кәләшен ташлап китәсе килмәдеме, Мөхәммәт урынында кала бирде, ә Хөснимәрдән җитез генә торып ишеккә атлады. Әмма аның юлына Мәхмүдбәк каршы төште:
— Ашыкма! Кунаклар түгел, нигә каршы алырга? Үзләре керсеннәр. Урыс нәрсә ди? "Чакырылмаган кунак татардан да яман". Шулай булгач, болар яман кешеләр. Керсеннәр, ишек ачык ич. Керсеннәр — уйларын белик: ни кирәк аларга?
Мәхмүдбәк тынычта — боз ул, ә сугышта — ут!
Тыштан тагын кычкырдылар:
— Әй, нигә тын калдыгыз? Астыгызга җибәрдегез мәллә?! Чыксын әле теге молокосос кияү, аның белән сөйләшәсе сүз бар!
— Без сезне туйга чакырмадык. Ә чакырылмаган кунак татардан да яман. Ычкыныгыз моннан! — дип җавап кайтарды Мәхмүдбәк, итек кунычын капшап.
— Син, атчы! Атсыз да калгансың инде, безнең әртил эшенә катнашма. Факт, — диде тыштан әртил башлыгы исерек Фома. Фома эчтеме, ми шөрепләре шулкадәр бушый ки, ул ни әйткәнен, нишләгәнен дә белми башлый. Мондый вакытларда хатыны атна буе чит кешеләрдә кунып йөри, чөнки исерек Фома аны бер ялгышрак сүзе, ошамаган бер кашык ашы яисә күңеленә хуш килмәгән күлмәге өчен дә арыганчы кыйный иде:
— Эх, долюшка, доля!
Шул вакыт тыштан берәү ишек арасы яктылыгына сыенды һәм чәрелдәп кычкырып җибәрде:
— Ты, сука! Убью, паскуда! Гнида! Змея подколодная! Шлюха казанская! Пасть порву!
Генка, черек вә җимерек тешләрен тагын да ямьсезләндереп, бер бармагы кәкре кулы белән Ольганың чәчләреннән эләктермәкче генә иде, шул вакыт әллә ни булды: һавада хәнҗәр елтырады һәм Генканың кәкре бармагы идәнгә тәгәрәде. Урыныннан тау булып күтәрелгән Мөхәммәт Похмелкинны песи баласы урынына күтәреп алды да тәрәзә аша урамга ыргытты. "Трофей бармак"ны Мәхмүдбәк аның артыннан очырды:
— На память!
Чыгырыннан чыккан Мөхәммәт ажгырып тышка атылды:
— Мин сезне! Сволочи!
Менә ул Фоманы сугып екты, аннары калганнарын бәргәли башлады. Әмма тегеләр күп иде, аның өстенә алты кеше ташланды. Хөснимәрдән белән Мәхмүдбәк тә ярдәмгә атылдылар...
Мөхәммәт тегеләрнең алтысын алты якка очырды, коты алынган Ольга ишек төбенә килеп басты...
Капма-каршы ике як эт өере кебек чинашты, тешләште, бер-берсен өзгәләште. Монда бер генә аерма бар иде: урыслар — исерек, татарлар — аек. Хөснимәрдән ни ди:
— Дөнья капма-каршылыклардан тора, — ди. Димәк, аек белән исеректән...
Явызлыклары аракы пары белән соң дәрәҗәдә кабартылган, һәр суккан саен "үтерәм!" дип акырган Фома әртиле өч татарны кысрыклый башлады...
Шунда тагы бер әкәмәт нәрсә булып алды. Чигенеп барганда, Мөхәммәт алачык артындагы ташландык ун потлы якорьга килеп төртелде. Аның бер үзен өчәүләп кысрыклыйлар иде: әртил башлыгы Фома, Генка һәм грек Николаиди. Хөснимәрдән берсе белән бергә-бер маташа, Мәхмүдбәк ике мәхлукны кул күтәреп килгән саен сулагае белән читкә очыра тора. Шунда...
Әйе! Әкәмәт бернәрсә булды: Генка Похмелкинның үзенә пычак чыгаруын күргән Мөхәммәт үгездәй бер үкерде дә, ун потлы якорьны сабыннан алып, дошманнары өстенә күтәрде һәм өсләренә китте:
— Үтерәм, бәдбәхетләр, адәм актыклары, кабахәтләр! 
Ольганың коты очты, гүя Мөхәммәт Мөхәммәт түгел, ә тау ягыннан, Азак диңгезе артыннан килгән гыйфрит, үзен кыйнаучылар өстенә түгел, ә нәкъ менә аның өстенә — Ольга өстенә килә:
— Ой, Ма-го-м-е-ед!!!
Фома, Генка Похмелкин, грек Николаиди айнып киттеләр: ун потлы якорь өстеңә төшсәме? Сытылып киткән таракан булачаксың!
Хөснимәрдән һәм Мәхмүдбәк белән сугышучылар, болай да әйбәт тукмаклангангамы, инде чигенеп баралар иде, кораб якоре күтәргән Мөхәммәтне күргәч, бөтенләй йөгерә үк башладылар. Дошман чигенде, болар куа китте...
Ишек төбендә ал арны Ольга көтә иде...
Ул соң дәрәҗәдә дулкынланган, шуңамы битләре кызарып чыккан, күзләре яшьләнгән, уң кашы тартыша, йөрәге кыса иде:
— О-о-о! — диде ул.
Җиңүчеләрне Ольга берәм-берәм котлап чыкты:
— Хуснушка, какой ты молодец! Платон — плут он, а ты — просто молодец! — дип, яңагына иренен тидереп алды.
— Махмудбек, какой ты удалой джигит! И поэт! Поэтому — слава удалому джигиту и поэту! — дип, аның да яңагына иренен тидерде.
Менә ул, кулы белән көлтә чәчләрен тузгытып, зәңгәр күзләренә бары соклану гына тутырып Мөхәммәткә карады:
— Витязь мой ненаглядный! Витязь мой... Соколеночек мой!
"Гүзәл паночка" егет кочагына ауды:
— Мин сезнең өчен шундый курыктым... Бигрәк тә синең өчен... Ә син... Ә син!.. Ә син!.. Ә син! О-о-о!
Бәндәләрне кайгы, җиңелү, ярлылык, күңел төшенкелеге, ялгызлык, көчсезлек, авыру, терәксезлек кенә уен-көлкедән, туйдан, бәйрәмнән аера ала, ә менә шатлык, җиңү, мөлкәтле булу, күңел көрлеге, яндагы дусларың, үзеңдә көч-дәрт сизү, саулык-сәламәтлек, җилкәңдә иптәшләр кулын тою уен-көлкегә, бәйрәмгә, туйга чакыра. Ярлы-зарлы, чирле-авыру, булдыксыз-шатлыксыз бәндәдән беркем дә көнләшми, башкаларда кызгану гына тудыра ала.
Ишекне элеп куйдылар...
Шул арада гына каядыр китеп югалган Мәхмүдбәк каяндыр рамы белән тәрәзә алып килде һәм аны җимерелгәне урынына куйды. Дөрес, әлеге тәрәзә элеккегесеннән кечерәк иде, ләкин ян-якларын такта сугып каплатып куйгач, ярады тагын.
Өс-башларын каккалап алган ирләр тышта пошкыра-пошкыра кул-бит юганда, Ольга табынны кабат хәстәрләде, шулай итеп үзен борчып торган хәсрәтен үтерде. Әйе, Генка Похмелкинны күргәч, анда коточкыч бер нәфрәт уянды, ул хәтта, нидер эзләгәндәй, як-якка каранып алды, табыйм дигәнен таба алмады, ләкин...
Менә хәзер генә, тышта ирләр гөр килеп юынып ятканда гына, үзе өстәл әзерләп маташканда гына, ул ни эзләгәнен ачык төшенде. Ул бит...
Әйе! Ул бит Мәхмүдбәкнең хәнҗәрен эзләгән иде. Әһә! Менә нәрсә эзләгән икән ул?! Әгәр тапса...
Әйе һәм әйе! Әгәр тапкан булса, нишләр иде: нәфрәтен кара таш итеп учлар да йөрәгенә салыр идеме, әллә...
Әллә, әлеге нәфрәт ташын үткен очлы булат хәнҗәргә әйләндереп, дөньядагы иң зур дошманы булган Генка Похмелкинның йөрәгенә кадар идеме?
Юк, юк! Йөз, мең, гомере буе сорасыннар, ул моңа тәгаен генә җавап таба алмас, чөнки, хәнҗәр кулына эләгеп, асылда бер гамәл кылынмагач, ахырын-очын ничек фаразлыйсың ди?..
Үзенең бу уйларыннан Ольга әллә ничек кызышып-җылынып китте, аннан, туңып-калтыранып, маңгаена салкын тир бәрде. Кулъяулыгы белән маңгаен сөртеп алды.
Ирләр алачыкка керделәр, ал арның күзләрендә җиңү шатлыгы, горурлык, үз көчеңә ышану, бераз мактанырга теләү, бер-берсен мактап алу һәм уен-көлке хисе белән хәер хаһлык уты яна иде.
Хатын ал арның барысына да хөрмәт белән:
— Утырыгыз, паннар! — диде.
Ирләр шаулашып-көлешеп алдылар, шунда ук Мәхмүдбәк бер төзәтү ясады:
— Без паннар түгел, гүзәл паночка, ә ханнар! Татар ханнары...
— Карале, — дип куйды Ольга да. — Аерма бер авазда гына икән, ә мәгънә үзгәреше искиткеч! Ханнар икән ханнар!
— Аннан соң, — диде Хөснимәрдән, ягымлы булырга тырышып, — минем атам-анам һәм мулла абзый кушкан исемем Хуснушка-веснушка түгел, ә Хөснимәрдән!
— Хус-ни-мар-дан, — диде Ольга, кызара төшеп. (Бу татарлар туй дип тә тормыйлар, әйтәсен әйтәләр!)
— Ну, пусть гел Хаос-Мардан булсын, тик себерке исеменә охшаган Хуснушка-веснушка гына булмасын!
Аннан соң Хаос-Мардан нәзакәтле генә итеп башын иде дә:
— Татарлар туй дип тә тормыйлар, әйтәсен әйтәләр,— дип өстәде. Ольга шаклар катты. 
* * *
Ирләрнең Ольганы сүз белән чеметкәләп алуларына Мөхәммәтнең бераз эче пошса да, аларга каршы төшмәде. Ни дигәннәр әле бабайлар: "Атны яшьтән өйрәтәләр, хатынны өйләнүгә үк..."
Әйдә, җан дуслары Хөснимәрдән абзый белән Мәхмүдбәк абый башлап "өйрәтсеннәр" әле. Аныкы — алда! Аның гомере кичелмәгән елга әле.
И-и-их! Кайтырга иде хәзер Нократ буена, кардәшләреяшьтәшләре Заһидулла, Әхмәдулла һәм башкалар белән бергә Нократта бәртәс балыгыдай йөзеп йөрергә, ком өстеннән яшь кәлтәдәй чабарга иде...
Әнкәй, әнкәй! Нишләп ятасың син анда?
Менә бит, әнкәй, синең бердәнбереңне монда синнән башка өйләндереп тә куйдылар. Юк ла, Хөснимәрдән абзый белән Мәхмүдбәк абыйны әйтмим, Ольга Адәм кызы мине үзенә өйләндерде. Сылулыгы, чибәрлеге белән... Акылы-фигыле белән... Холкы-гадәтләре белән... Бик шәп "карахтеры" белән... Тагынмы? Ие шул, укыганлыгы белән. Әйе, укыганлыгы белән!
Син бит, әнкәй, үзең дә укыган кешеләрне ярата идең. Хәзрәтевләр нәселен галимнәр дип атый идең. Хәтта... Алардан бераз шүрли дә идең...
И-и-их! Әнкәй, әнкәй!
Менә киленеңне үзеңә бер генә күрсәтергә иде. Ул, чынлап та, гүзәл! Әкият кызы... "Чибәрдән акыл китәр", — диләр. Ә Ольга акыллы, укыган, башлы кыз...
Алай дисәң...
Карт кыз инде ул... Кияүдә дә булып алган. Бандит Генка Похмелкин белән дә чуалган... Хәйран калырсың! Дошманыңнан үч алу, аны үтерү өчен шул ук хәшәрәт астына да ятарга риза бул әле? Ольга берүзендә берничә төрле адәм яши, ди. Миндә дә шулай, имеш... Тик бит Хөснимәрдән абзый әйтмешли: "Не!" Хәер, күпкырлы кеше булу шул ук "не" инде ул: капма-каршылыкның янәшә яши алуы. "Безнең Әфләтун" шулай аңлата ич. Хәер, Ольга әнә:
— Платон — плут он,— дип тә ычкындырды.
— Нәрсә пышылдыйсың? — дип сорады Ольга, аның колагына үрелеп.
— Ә? — Мөхәммәт уйлар ыргагыннан ычкынды.
— Нәрсәләр сөйләнәсең, дим...
— Ә, ие шул: Платон — плут он.
— Юк, юк, — диде Ольга көлә-көлә. — Син Платон белән Плутонны бутама. Платон... Безнең "Афлатон" безнең янда утыра. Ә Плутон? Чыннан да, Плутон — плут он... 
— Ә кем ул Плутон? — дип сорады Мөхәммәт.
— Плутонмы? Ул — диңгезләр патшасы, аларның яклаучысы.
— Азак диңгезендәме?
— Әйе! — диде Ольга.
Шунда Хөснимәрдән аякка басты:
— Әйдәгез, диңгезләр патшасы Плутон өчен эчәбез!
Аның артыннан Мәхмүдбәк тә сикереп торды:
— Нигә боектыгыз әле. Ай-вай! Туймыни бу? Менә бездә... Кырымда...
Аннан ул бармакларын шартлатып алды да, Ольгага карап, теге җырын көйли башлады:
Ул сачлары — алтындыр, алтындыр! Ай-вай!
Карашлары — ялкындыр, ялкындыр! Ай-вай!
Ул күзләре — фирүзә, фирүзә! Ай-вай!
Йөзен бакса — кем түзәр? Кем түзәр? Ай-вай!
Иреннәре — чиядер, чиядер! Ай-вай!
Үп син мине, диядер, диядер! Ай-вай!
Исемнәре — Алия, Алия! Ай-вай!
Кочагыңа ал, дия, ал, дия! Ай-вай!
Хөснимәрдән нәкъ теге вакыттагы кебек юләрләнеп кул чабып утырды да сикереп торып биергә тотынды.
Бу юлы Мәхмүдбәк биергә Ольганы да чакырды, "гүзәл паночка" матур сыгылмалы хәрәкәтләр белән "Ай-вай"га биегәндә, Кырым татары аның янында әйләнеп бөтерелде. Тар гына алачыкта ничек урын җиткәндер инде үзләренә? Хәер, өстәлне алып куйдылар ич, эскәмияләр дә почмакка посты. Мөхәммәт кенә биюгә кушылмады, карап кына утырды.
Биеп туктауга, Ольга Мәхмүдбәктән сорап куйды:
— Кем ул Алия?
Кырым татарының башы күкрәгенә төште. Ул шактый гына тавыш-тынсыз торды...
...Тышта ишелеп төн килә иде...
Караңгылыкның ефәк-йомшак шәле алачыкны тавыштынсыз гына чолгап алды. Актык кәрәчинне салып, өчле лампаны кабыздылар. Дөресе, бу лампаның монда кирәге дә юк, кешеләр кояш белән торалар, кояш белән яталар. Авылда моны "тавыклар белән бергә яту, әтәчләр белән бергә уяну" диләр.
Тәрәзәнең такта белән капланган өлешеннән җил керә. Диңгез суы белән тозланган авыр җил. Вобла балыгының исен хәтергә төшерүче җил...
Мәхмүдбәк башын күтәрде, иң элек Ольгага күз атты, аннан карашын Хөснимәрдән белән Мөхәммәткә күчереп сөйли башлады: 
— Ал ия... Ах, Ал ия, алма бит!
Без аның белән бәләкәйдән бергә үстек. Абыйлы-сеңелле кебек җитәкләшеп йөрдек. Безне "кияү белән кәләш" дип үчеклиләр иде. Алия ундүрт-унбиш яшьләрдә багалма булып җитеште, мин дә мыек тибә башлаган унҗиде-унсигез яшьлек егет идем инде. Без үзебез Сәлахир елгасының югары агымындагы... Югарырак агымындагы бер авылында яши идек. Әлбәттә, бу вакытта Алия белән "абыйлы-сеңелле булып", көпә-көндез йөрүләр беткән иде, әмма без кичләрен еш кына очраша идек. Алия гел күккә ашкынды: тауларга менәргә ярата иде ул.
Безнекеләр бик бай нәселдән булмаса да, әти-әни мине белемле итәргә, зур кеше ясарга теләделәр. Укуымны дәвам итәр өчен, мин Акмәчеткә китәргә тиеш идем. Алга таба хыял — Петербургта белем алу иде...
Алия белән соңгы очрашу елга буенда булырга тиеш иде дә, көтәм-көтәм моны — юк, көтәм-көтәм Ал иямне, ә ул юк! Ай-вай!!
Шул вакыт күрәм: тау сыртыннан сары-алтын чәчле бер кыз төшеп килә. Нигәдер атлаулары басынкы, йөзен моң баскан, үзе кәефсез күренә. Аптырый калдым: "Нинди марҗа кызы бу якларга адашып килеп чыккан әле? Ни сәбәптән тауларда каңгырап йөри ул? Ни-нәрсә аны куа?"
Ә теге Алтынбаш нәкъ минем өскә килә. Туп-туры минем өскә...
Менә ул килеп җитәргә утыз адымнар кала туктады. Нигәдер текәлебрәк миңа карады. Мин, әлбәттә, үз уйларымда идем. Минем бер генә борчуым, эч пошуым бар иде: "Нигә Алиям очрашуга килмичә мине зарыктыра соң әле? Берәр нәрсә булмагандыр ич?.. Бәлки, аңа ярдәм кирәктер?.. Ә авырып ятса?.."
Мин урынымнан кузгала башлыйм...
Шул вакыт теге алтын чәчле марҗа телгә килә:
— Егет, Акмәчеткә ничек барасы икән? Белмисезме?
Шаклар каттым, юләрләнә яздым: бу бит минем Алиям!
Ах, наян кызый! Ах, багалмам! Башына нинди көлтә салган соң ул? Нигә аның чәчләре шулай саргайган?
Без көлешә-көлешә бер-беребезнең кочагына ташландык...
— Иә, әйт әле, нигә чәчләреңне сарыга мандың? — дип сорыйм моннан, бераз тын алуга.
— Кем манган? Минме? — дигән була бу, үзе көлеп, үзе кыланып, үзе иркәләнеп.
— Си - ин ! 
— Белмим-белмим... Мин синең белән очрашуга Сәлахир су буена килгән идем. Син юк та юк. Ах! — дип, күз яшьләремә тыгылам: "Мине ташлап Акмәчеткә китеп барган бу..." Су буенда утырып бер еладым да, күзләремдәге яшьләремне киптерер өчен, тау-кыяга күтәрелә башладым. Әнә тегесенә... Ничек атала әле ул? "Ташлама" дипме?! Менә-менә... Яшьләрем кипкәч тә, кыяга күтәрелүемне дәвам иттем. Кыядан сиңа ак яулык болгап калыйм дидем. Күтәреләм-күтәреләм — син киткән юл күренми. Ә мин тагын да өскә үрмәлим. Шулчак... Чәчләремә ут капты, коянгка. артык якынайганмын икән! Шуннан чәчләремне, Сәлахир суы белән юып, кояш утыннан аерыйм дисәм, күрәм: елга буенда син утырасың...
Мин аны кочагыма алам:
— Ах, син, хыялыем! Ах, син, гүзәл Шаһрезадәм! Кайчан уйлап чыгардың бу хәйран әкиятеңне? — дим. — Бу бит Шаһрезадәнең мең дә икенче әкияте.
Бу сүзләремә үпкәләде: иреннәрен турсайтты, ә алар мин үбә-үбә болай да кабарынып киткәннәр иде, күзләрендә исә наз-сөю, җылылык һәм мәхәббәттән башка берни юк иде.
— Ышанмыйсыңмы? — диде ул кинәт кенә.
— Нәрсәгә?
— Чәчләремә ут капканга...
— Иә инде, иркәм! Син бик матур әкият сөйләдең, рәхмәт сиңа! — дидем.
Шул вакыт ул, җил-давыл күтәргәндәй, урыныннан кинәт күтәрелде дә Сәлахир суына ташланды. Котым очты: елга искиткеч салкын сулы, өстәвенә төбе тулы ташлар бит! Ничек суга кереп киткәнемне хәтерләмим...
Күтәреп алып чыктым Алиямне...
Ул муеныма сарылган. Үзе дер-дер килә, гүя бөтен җаны, барлык рухы белән калтырана иде.
— Ташлама мине... — дип пышылдады ул. Үзәкләремә үтте шул сүзләре. Күзләремә яшь бәрде.
— Алып кит үзең белән...— дип тагын пышылдады.— Өйлән миңа! — дияргә дә мәҗбүр булды.
Ә мин аңа һаман нидер аңлатам да аңлатам. Мәхәббәткә аң катнаша аламыни ул?! Мәхәббәт бит ут кыясы һәм хис елгасы.
Мин киттем. Бер атнадан Алия бик каты авырый башлаган. Үзе һаман: "Ташлама, ташлама, ташлама!" — дип кабатлый икән. Менә беркөнне Алиям терелеп киткәндәй була. Су буйларында каңгырап йөри, тауларга менә. Ә беркөнне... Ташлама кыясыннан ут чәче белән Сәлахир елгасына таш
... 
* * *
Алачыкта авыр тынлык урнашты...
Беркем бер сүз әйтә алмый иде. Әгәр әйтсә, әнә шул бер сүздән дөнья кителеп ватылыр да уалыр кебек тоела. Бер ак сүз аерылып барган дөньяны кушарга, бер кара сүз кушылган дөньяны аерып ташларга мөмкин бит.
— Ничек матур хыялланган ул! — диде, ниһаять, Ольга. Мәхмүдбәкнең мәхәббәт турындагы кайгылы бәяненнән ул бик нык хисләнгән, ирләр кебек авызына су кабып утыра алмый иде инде. Инде... Никадәр генә моңсу, сагышлы булса да, сүз бит бөек мәхәббәт турында бара, ә бөек мәхәббәт һәрвакытта диярлек бәхетсезлек яисә фаҗига белән тәмамЛӘ,НӘ,.
— Бәлки , аңа ... Алиягә хыялланмаска кирәк булган - дыр? — диде Мәхмүдбәк акрын гына.
— Хыялланмаска?! — дип кызып китте Ольга. — Ничек инде хыялланмаска? Хыяллану — бәхеткә омтылу ич ул! Шул омтылыш үлә икән, яшәп торуның кирәге дә калмый...
Мөхәммәт аның кинәт шулай кабынып китүенә аптырый калды:
— Әмма тормышыңны хыялдан гына корып та булмый. Әгәр Алия...
Ул Мәхмүдбәккә карап алды, Кырым татарының бөрешеп-куырылып китүен күрде.
— Нәрсә "әгәр Алия"? — дип сорады моңарчы үз уйларына күмелеп, сүзсез генә утырган Хөснимәрдән.
Тагын тынып калдылар. Алия исеменә ничек кенә кагылма, ничек кенә йомшак тимә — аны рәнҗетерсең кебек! Гүя мәхәббәт сагышыннан, аерылу кайгысыннан һәлак булган япь-яшь, хыялый гүзәл кыз, исәннәрдән дә исән булып, алар каршында басып тора вә Ольга, Мөхәммәт, Хөснимәрдән, бигрәк тә Мәхмүдбәкнең һәр сүзен йотлыгып тыңлый тора һәм кинәт ычкынган тәмсезлек вә ямьсезлеккә бәя бирә иде. Бәлки, Алия, исәннәрдән дә исәнрәк булып, чынлап та, үзенең серле үлеме, кояшта янып алтынланган чәчләре белән тереләрдән тере булып алар арасында басып торадыр. Кемне искә төшерсәң, шуның рухы очып килер, ди бит. Алачыкта — Алия рухы...
Моны һәркем сизде: ул менә монда, Мәхмүдбәк янында гына. Юк, ул Ольга белән рәттән тора — икесе дә хатынкызлар ич! Юк! Юк! Ул Мөхәммәт янында, чөнки Алиянең сөйгән егете Мәхмүдбәккә унҗиде яшь булган, Мөхәммәт тә унҗидесе тулып, унсигезгә чыкты. Юк ла! Алия Хөснимәрдән белән рәттән тора... Ник дисәң, Хөснимәрдән кай ягы беләндер Ал иянең әтисенә охшаш, кыяфәттәш. Яшьләре дә бер чамада...
Кинәт кенә Ольгада Алияне жәлләү хисе туды:
— Шундый яшь килеш... Шундый чибәр килеш... Харап бул әле! Вафат бул әле! Тәнең юкка чыксын әле!
Ул авыр сулады...
Кинәт кенә аның аңына әллә кайдан гына боз сүзләр кергәндәй булды: "Ник хәйран калдың әле? Бер көн син дә... син дә..." Ольга калтырана, ә боз сүзләр, аның тәненә вә җанына салкынлык иңдереп, аңына үтә бирде: "Һәркем туу белән үзенең үлемен дә сайлый. Тудың, димәк, үлемне дә сайладың..."
Ул күз кырые белән генә Мөхәммәткә күз төшерде: "Юк! Мин үлемне түгел, ә ирем итеп шушы баһадир егетне сайладым. Кияүгә чыгып, ир тәме белмәдем мин. Бу дөньяның кабахәте астына ятып, җирәнүдән баттгка. берни дә тоймадым..."
Ул Мөхәммәтнең авыр кулын үз җилкәсендә тойды. "Маго-мед!" — Ольга шатлыгыннан сулыгып куйды.
— Нигә борчыласың? — диде Мөхәммәт, аны кочагына алып.
— Алия... Мәхмүдбәкнең сөйгән кызы...
— Ә-ә-ә! Һаман Алия турында уйлыйсыңмы?
— Ә Мәхмүдбәк үзе кайда соң? — дип сорады Ольга, сорауга сорау белән.
— Алар чыгып китте...
— Кая ?
— Күршедәге алачыкка. Безгә дә ятарга вакыттыр...
Мөхәммәт, күпме генә эзләсә дә, баттгка сүзләр таба алмады. Тагын ни әйтергә соң, ниләр әйтергә? Аның бит... Аның бит хатын-кыз белән беренче генә булуы. Мондый вакытта нәрсә эшлиләр, нәрсәләр әйтәләр икән соң? Күрәсең, алдан өйрәнәсе калган икән! Аңа бит, монда килгәч, ым кагучы марҗалар да булды. Ул ал ардан, ут капкандай, читкә йөгерде.
Бәхетенә каршы, бу авыр уйларыннан Ольга аны үзе коткарды :
— Әйдә, мин сине чишендерәм...
Каушабрак киткән егет бар буена басты һәм, башы түшәмгә тимәс өчен, иелебрәк торырга мәҗбүр булды.
Ольга, йомшак кына кагылып, аның күлмәген салдырды, шундый ук төгәл, әмма бераз калтыравыклы хәрәкәтләр белән кулларын түбәнрәк төшерде...
Аннан аңа елышты да егетнең колагына пышылдап кына әйтте:
— Ә хәзер мине чишендер... 
Мөхәммәт ут капкандай ашыга иде. Аның куллары әллә кайларда буталып, саташып-адашып йөрде. Бармаклары калтыранып, тезләре дерелдәп-дерелдәп ала иде.
Шуннан соң... Шуннан соңмы? Шуннан соң ул борынгыдан килгән инстинктның кыргый чакыруына түзеп тора алмады, ярыйсы гына авыр һәм тыгыз тәнле Ольганы песи баласы урынына күтәреп, урынга китереп тә салды...
Мөхәммәт Ольганы кочагыннан чыгармады, Ольга үзе дә аның көчле куллары уралышыннан чыгарга теләмәде. "Беренче белен — төерле", — ди. Әле генә давыллап килгән яңгыр, яшене һәм күк күкрәүләренә дә карамастан, сибәләп кенә китте әле...
...Инде таң атып килә иде...
Ә алар керфек тә какмадылар әле. Төне буе күз дә йоммадылар...
"Менә нәрсә икән ул хатын-кыз бирә торган иң зур ләззәт!" — дип куанып уйланды Мөхәммәт, Ольганың сары ефәк чәчләрен сыйпап.
"Иа Аллам! Шушы яшемә җитеп, ир исеме йөрткән ике бәндә белән булып, беренче тапкыр чын ирнең дәртен, ул бирә торган рәхәтне тойдым. Бу рәхәттән үзем исереп ятам, шуңа карамастан аның кабатлануын, яңаруын, дәвам ителүен телим!" — дип уйланды Ольга, Мөхәммәтнең киң күкрәгенә ятып. "Телим" сүзе шайтанныкы икән! Менә ул кабатлана башлады: "Телим! Телим!! Телим!!!"
"Гүзәл паночка" Алып татарга сыенды:
— Люби меня...
... Инде кояш төннең кара ефәк шәлен бөтенләй алып ташлагач та, алар нигәдер йокыга китә алмады. Нидер тота иде, нидер...
...Ольга тагын Алияне исенә төшерде: "Әгәр исән булса... Әйе, әгәр исән булса, ул да бит бу минутларда Мөхәммәтнең кочагында ятар иде. Ятар иде... Әй! Ялгыштым. Мөхәммәтнең түгел, Мәхмүдбәкнең... Ул юк инде, юк... Беләсеңме, юк!"
Инде керфекләренә йокы сикереп, күз кабагын аска өстери башлаганда гына, Ольга, нидер искә төшергәндәй һәм дөньядагы гаделсезлекне киметергә теләпме, башка берәүнең бәхетсезлеге өчен үзен гаепле сизеп, шуны күпмедер дәрәҗәдә кайтарырга теләгәндәй, тагы Мөхәммәтнең колагына пышылдады:
— Люби меня... Люби за Алию! Люби... Люби...
Алия сүзе-исеме әллә инде бер могҗиза, сер-тылсым, сихер булды шунда: вакыт югалды...
Искәләп йөргән җил дә тын калды... 
...Алар бик озак йокладылар...
Төш җиткәндә, дөбер-шатыр ишек кагуга уяндылар.
Мөхәммәт сәкедән тиз генә сикереп төште дә, чалбар-күлмәген киеп, урамга чыкты, шундук аның янына ике жандарм килеп басты:
— Беркая да качмыйсың!
Ольга йокы исереклегеннән һаман арына алмаса да, янында Мөхәммәт булмагач, шомланып, яткан урыныннан кузгалырга мәҗбүр булды. Ашыгып киенде һәм ишегалдына чыкты.
Мөхәммәтнең ике кулыннан ике жандарм тотып алган, Хөснимәрдәнгә инде богау да салып өлгергәннәр, ә җитез һәм батыр Мәхмүдбәк белән ике жандарм әүмәкләшеп яталар иде. Хөснимәрдән, Кырым татарын тынычландырырга теләп, татарча кычкырыпмы-кычкыра:
— Мәхмүдбәк, кардәшем! Каршы килмә, безнең гаебебез юк бит... Каршы килсәң, болар Себердә черетәчәкләр башны. Иң мөфтиме, тартышма алар белән.
— Минем гаебем юк! Ә нигә алар миңа богау салырга телиләр?
— Мәхмүдбәк, кардәшем...
Шул вакыт Ольга Мөхәммәт янындагы ике жандарм янына килде:
— Сезгә минем иремнән ни кирәк?
— Иреңнән? — дип аптырап сорады жандармнарның өлкәнрәк яшьтәгесе һәм мыеклысы.
— Әйе , иремнән !
— Бу яшь кенә татар малае сезнең ирегезмени? — Мыеклы, жандармнарга хас булмаганча, шактый ук ягымлы кеше иде. Ул үзе дә таза һәм шактый озын буйлы булса да, яшь иргә астан өскә күтәрелеп карады.
— Сез, мадам, рус милләтеннәндер бит?
— Әйе, — дип кенә куйды Ольга, үзенең татар-поляк каннарын вакытлыча онытып. Бу жандармнарга үзеңнең шәҗәрәңне искә төшереп тору бик тә урынсыз булыр иде шул. — Әйтегез әле, минем иремнең ни гаебе бар? Ул бернинди җинаять тә эшләмәде, законга, хокук тәртипләренә каршы килмәде.
— Ә сез безнең офицерга мөрәҗәгать итегез, мадам, — диде мыеклы жандарм.
Чыннан да, алачык артындарак, Мөхәммәт үзенә һөҗүм итүчеләргә каршы күтәргән иске-күгәргән якорь янында балыкчылар әртиле башлыгы Фома, грек Николаиди һәм жандарм офицеры тора иде. Дөресрәге, якорь янына баскан офицер алардан сорау ала, тегеләр җавап бирә.
— Чыннан да ул сезнең өскә шушы якорьны күтәрдеме?
— Әйе,— диде тегеләр.
— Ай-Һай! Ничә пот булыр бу якорь?
— Тугыз-ун пот бар да бар инде ул, — диде Фома, борынын мышкылдатып.
— Үтерәм дип күтәрдеме? — дип сорады офицер.
— Кем белә инде аны,— диде Фома аптырап.
— Юк, ул куркытырга гына теләде, — дип әйтеп куйды, үзләренә таба якынлашучы Ольганы күргән грек Николаиди.
— Офицер әфәнде! Минем иремнең ни гаебе бар? — дип сорады Ольга кабатлап.
— Ул өч кешене үтерә язган...
— Ә бер кешегә өчәүләп һөҗүм итсәләр, нишләргә кирәк? — диде Ольга турыдан-туры.
Офицер бу тапкыр сорауга көлеп куйды һәм Фома белән грек Николаидидан сорады:
— Ә өченчегез кайда сезнең?
— Ул югалды... — диде Фома башын иеп. Аек чагында ул һәрвакыт гаделлек ягында булып, кичәге эшенә нык кына үкенә иде.
— Кем ул?
— Генка Похмелкин...
— Менә шушы? — Офицер кесәсеннән жалу кәгазе чыгарды һәм Фомага сузды.
"В участыкъ
Спишу саабщит вчерасъ трое татаръ Магомед, Хуснушка, Махмудъ, нападая на насъ чуть не порешили. Прашу принимат меры. Рыбъная слабада.
Добъро желающий".
— Мин аның язуын танымыйм,— диде Фома.
— Бирегез әле миңа, — дип сорап алды Ольга, язуны һәм тиз генә карап чыкты да янә офицерга сузды:
— Ул !
— Кем?
— Генка Похмелкин...
— Сез аны каян беләсез?
— Без бит аның белән бу якка бергә килдек. Шуның өстенә, Казанда яшәгәндә, ул бездә хезмәтче иде, дуңгыз караучы булып эшләде һәм, грамотам аз диеп, миннән дәресләр алып йөргән булды. Мин аның почеркын яхшы таныйм.
— Ниндирәк кеше ул? — диде офицер.
— Карак, бандит, кеше үтерүче... — диде Ольга, елап җибәрүдән чүт кенә тыелып, чөнки Генка хәтеренә төшүгә үк, аның әтисе күз алдына килеп баса иде. Юк, туракланган - чабылган килеш түгел, ә теп-тере рәвештә...
— Карак, бандит, кеше үтерүчеме?! — дип сорады офицер. Гаҗәпләнүдән, аның авызы ачылып, ияге аска төшеп китте. Закон вәкиле һаман аптырашта иде әле: — Бездән ярдәм сораган кеше үзе карак, бандит, кеше үтерүчеме? Моңа ышанасы да килми. Вот наглец, вот нахал! Ну, погоди! Я тебя в клетку упрячу...
Мөхәммәтләрне азат иттеләр.
Хокук тәртибе саклаучыларның эшләре болай да хәттин ашкан иде. Хәзерге Вакытлы хөкүмәт тә ничектер урынында нык утырмый кебек тоела. Үзенең вакытлы икәнен аңлатырга теләгәндәй, ул үзе дә хөкүмәт әгъзаларын ике ай саен алыштырып тора. Башта Георгий Львов җитәкләде аны, менә сентябрьнең бересеннән, кадет Львовны алыштырып, эсер Александр Керенский хөкүмәт башына утырды. Алда тагы кем властька килер дә нәрсәләр эшләр, ни кыланыр? Монысын бер Алла гына беләдер. Офицер бу көннәрдә үзен куркыныч килгәндә койрыгын ташлап калдырган кәлтә хәлендә итеп сизә иде... Аның койрыгы — иңендәге погоннар...
Гаиләсенә һәм үзенә авырга килсә, берәр куркыныч туса, ул погоннарын алып атарга да риза иде. Жандармнар бит алар, французча әйткәндә, "корал кешеләре", сәяси полиция. Ул 1827 елдан бирле — туксан ел буе шулай булган. Ә бүген жандарм офицеры исереп-сугышып йөрүчеләрне тикшереп йөрсен, имеш. Адәм көлкесе! Мундирга оят!
Гади халыктан чыккан жандарм офицерында мин-минлек, үзен башкалардан өстен кую, кешегә түбәнсетеп вә кимсетеп карау дигән нәрсәләр бөтенләй үк булмаса да — мундир, погоннар, түрәлек кешене боза да боза инде ул! — шактый ят иде, шуңамы аның уен ун потлы якорь күтәргән татар егете биләде: "Татарлар, гадәттә, кыска яки урта буйлы була. Күргән бар... Ә моны кара син! Тау бит бу, чын баһадир! Бу егетне циркта көрәштерергә иде. Көрәш алымнарына ныклап өйрәнсә, Иван Поддубныйны да салыр бу татар..."
Ул кул изәп, жандармнарга Хөснимәрдән, Мәхмүдбәк, Мөхәммәтләрне үз янына алып килергә боерды. Инде Мәхмүдбәк тә каршылык күрсәтми, шактый тынычланган иде. Якорь янында басып торган офицер янына килделәр.
— Син бу нәмәрсәне күтәреп, болар өстенә килдеңме? — диде, якорьга тибеп, офицер.
— Булды инде... — диде Мөхәммәт, читкәрәк карап.
— Нигә эшләдең моны?
— Ә өч кеше сине кыйнау нияте белән өстеңә килсә, нишләргә соң? Әле берсенең пычагы да бар иде... 
— Кемнең?
— Генка Похмелкинның, — диде Мөхәммәт.
— Ул безгә үчле, — дип өстәде Ольга, шактый каударланып һәм офицерның күзенә туры карап.
Офицер нәрсәдер турында уйланып алды да:
— Ә мин ышанмыйм! — диде.
— Нәрсәгә? Похмелкинның пычагы булугамы?
— Юк, юк! Беләм, андый кеше пычаксыз йөрми. Пычаксыз бандит, учаксыз пешкән ит итеп сизә ул үзен.
— Ә нәрсәгә ышанмыйсыз? — дип сорады Ольга.
— Менә бу егетнең... Сезнең ирегезнең шушы якорьны җирдән күтәреп алуына, — диде офицер, елмая төшеп.
— Ә-ә-ә! — дип куйды Ольга.
— Ачу белән күтәрелгәндер ул, — диде Мөхәммәт, якорьга беренче күргәндәй сәерсенеп һәм бераз аптырабрак карап.
Хөснимәрдән белән Мәхмүдбәк дәшмәделәр.
— Менә, егетем, нәрсә... — диде офицер сузыбрак. — Бу якорьны күтәрүеңне исбат ит... Ягъни тагын бер күтәреп күрсәт. Шуннан соң дүрт ягың кыйбла...
— Ул бүген төне буе йокламады... Ничек күтәрсен ул аны? — дип шик белдерде Ольга. Аның бу сүзләреннән погонлы кычкырып көлде, аннан, мут елмаеп:
— Беләм-беләм... Төнге эш —күбрәк яшьләр эше,— диде. Әмма бу җегәрле егетнең көчен күрәсе килә иде аның.
Хөснимәрдән белән Мәхмүдбәк беравыздан диярлек Мөхәммәттән үтенделәр:
— Күтәр, энем!
— Куптар җирдән, кардәш!
Ольга да күз сирпеше аша гына шул теләкне белдерде. Жандармнар кызыксынып көтә иде, ә офицер якорь тирәли әйләнеп йөрде, аңа типкәләп алды. Ә күңелендә шик: "Юк, күтәрә алмас! Бу бит абаганың чәчәк атуын күрү белән бер... Егет таза, нык... Әмма ул әле ир булып җитмәгән, ирләрдә чын көч утыз-утыз биш яшьләрдә генә була".
— Дабай, энем! — дип көч бирде Хөснимәрдән.
— Әйдә, кардәш! — дип куәтләде Мәхмүдбәк.
— Тырыш, Магомед! — диде Ольга.
Мөхәммәт якорь янына килде...
Чыннан да, йокысыз зөфаф төне аның шактый җегәрен суырган иде. Менә хәзер бар көчне бер ноктага туплап, бер генә мизгелгә булса да түзәргә, чыдарга кирәк. Бу гамәлне эшләвен иптәшләре көтә, "гүзәл полячка" Ольга көтә, дүрт жандарм һәм офицер көтә.
Егет якорь сабына тотынды... 
Ул тәненең тимер булып катуын, мускулларының чиктән тыш киерелүен һәр күзәнәге белән тойды: "Иң мөфтиме, Хөснимәрдән агай әйтмешли, сынатмаска кирәк, сынатмаска! Сынсаң да — сынатма!"
— У-а-ах! — Егет якорьны җирдән күтәреп алды.
— О-о-о! — дип соклануын белдерде Ольга.
— Булдырдың! — диде Хөснимәрдән белән Мәхмүдбәк.
— Честь имею! Молодец, егет! — диде офицер шаккатып.
Планета капкасын көз шакый иде инде...
Балык тоту да кимеде, соңгы көннәрдә булып узган күңелсез хәлләр: тыйнак кына туй уздырганда, әртилчеләрнең, исерек килеш бәйләнеп, сугышып алулары; жандармнарның тикшеренеп йөрүләре; илдәге алама сәяси вазгыять; нәрсәдәндер ризасызлык, ниндидер эчке бер канәгатьсезлек Хөснимәрдән белән Мөхәммәтне Шөнгә — туган якка! — бик тарта башлаган иде инде.
Ольга да бу шыксыз алачыклар бистәсеннән туйды: кая карама хәерчелек, эчкечелек, гаилә җәнҗаллары, ызгыш-талашлар. Кәкре-бөкре, кыйшайган, каралган, чери башлаган бу алачыклардан ул шулкадәр туйды ки, вакыт-вакыт аның косасы килә, бистәне сөрем кебек балык исе, балык кылчыгы, балык тәңкәләре баскан кебек тоела иде инде. Балыктан да туя халык...
Мәхмүдбәк тә үзенең гүзәл Кырымына, "җирдәге оҗмахы"на ашкына иде. "Алиянең каберен зиярәт кылмаганыма ничә еллар инде..." — дип зарланды ул. Бу сүзләрне әйткәндә, гүя аныңча чем-кара бөдрә чәчләренә кояш уты капкандай булды. Йөзе дә шактый гына моң сарысы белән өртелгән, үзе хәсрәтле, борчулы, кайгылы, гүя капкынга төшкән күсе кебек бәргәләнә, тозакка эләккән бүредәй, үз аягын тешләп-өзеп булса да, иреккә, далага һәм туган ягы тауларына, Ташлама кыясына, Сәлахир елгасына, картаеп барган әтиәнисе янына кайтырга теләп очына иде. Аяклары бәйле бөркетмени. ..
Мәхмүдбәк үзенә олуг көчне, сабырлыкны, ныклыкны бары туган җирендә генә алачагын күптән аңлый башлаган иде инде. Чит якларда каңгырап йөргәндә, ят кавемнәр белән мөнәсәбәткә кергәндә, балачак дуслары, көндезге төш кеби, еш кына аның яралы җанына елышалар. Мәхәббәт фаҗигасе, гыйлем алуның барып чыкмавы бәгыренә учлап-учлап тоз сибә торган чарасызлыкның, шәхси көчсезлекнең сәбәбе булды. Ул үзенең усаллана, явызлана баруын да сизде, аның яшәве үчләшеп тормыш итүгә әйләнде.
— Дөрес яшәүме бу?
— Юк, дөрес түгел...
— Матур яшәүме бу?
— һич тә матур яшәү түгел...
— Сиңа көч туган авылыңдагы изге җирдән һәм атаңанаңның җылы карашыннан гына киләчәк вә иңәчәк. Синең кендегең мәңгегә туган җир белән берегергә тиеш! О! — Ольга әйтмешли, шагыйрьҗан һәм көй язар Мәхмүдбәк! Син үз парың булачак гүзәл затны туган җиреңдә, туган халкыңда тагын табачаксың әле...
Шуңамы, шундый өмет һәм ышаныч тугангамы, иң беренче булып Кырым ярымутравына, ата-бабалары җиренә Мәхмүдбәк юл тотты.
— Чит җирләрдә солтан булганчы, үз илеңдә олтан бул саңчы,— дип, аның бу гамәлен яклап чыкты Хөснимәрдән. Гомергә сәяхҗан, зимагур булса да, әлеге илгизәрнең дә күңеле ни сәбәптәндер туган ягына тартыла иде.
— Бәхетле бул, Мәхмүдбәк абый! — диде Мөхәммәт.
— Хәерле юл! — дип, теләк теләде Ольга.
Мәхмүдбәк китеп баруга, башкаларның да күңеленә сагыш кошы килеп кунды. Балыкчыларның алачыклары тагын да ямьсезрәк күренде, гүя дөнья матурлыгының бер кисәген бәллүр ваза кебек төшереп ватканнар. Гүя матурлыкның кыйпылчыклары гына алачыкның җир идәнендә ята иде...
Мәхмүдбәк киткәннән соң ничектер моңаеп калган Хөснимәрдән Ольга белән Мөхәммәт турында да төшенке уйларга бирелеп ала иде: "Бәхетле булырмы алар? Шактый иркен тормышта яшәгән "гүзәл полячка" Мөхәммәтнең үзе дә сыя алмаган мунча-йортында яшәүгә риза булырмы? Әле бит әнисе дә бер авыз да урысча белми, ә Ольга — паночка, үзенең шәҗәрәсе татар би-морзаларыннан дисә дә, шулай ук татарча бер сүз дә белми. Тавыкның кытаклавы, үрдәкнең бакылдавы булмасмы аларның үзара сөйләшергә азапланып маташуы. Ярый, бу нәрсәне дә җайга салдылар, бер-берсен аңлашыр дәрәҗәгә җиттеләр ди. Ә дин, гореф-гадәтләр, төрле йолалар?! Мәхмүдбәк үзенең мәхәббәтендә фаҗигагә дучар булса да, ул Алиясен кыска гына вакыт өзелеп яратуы белән дә бик бәхетле. Алиянең аңа булган мәхәббәте әллә кайчан сүнгән йолдызның нуры-яктылыгы булып әле ничә еллар аның күңелен яктыртачак, җанына җылы өрәчәк, рухында шәмнәр кабызачак. Инде Ольгага килгәндә...
Гена Похмелкин кебек хәшәп, хәшәрәт һәм кабахәт белән чуалып йөргәннән соң, бу горур паночка Мөхәммәт кебек һәм матур, һәм гәүдә-сын, бәдән-куәт ягыннан нык, әмма тәҗрибәсез унҗиде яшьлек егеткә тап булды, аны кулыннан ычкындырмас өчен барысын да эшләде. Ир исеме күтәреп йөргән ике чирнең вакытлы гына булса да хатыны булып яшәүйөдәүдән соң Мөхәммәтне очратуы — аның өчен тулы бер бәхет иде.
Әмма ләкин бәхет дигәнең җәйге кояшлы тыныч көндә назландырып искән тымызык җил генә бит ул. Менә хикмәт шунда, тормыш үзе һич тә шигърият түгел, ә проза. Мөхәммәтнең өйләнүе "тисә — тиенгә, тимәсә — ботакка" гына булмасмы?"
Хөснимәрдән үз гомерендә бер генә гашыйк булды, әмма ул баш игән кыз һәм аның ата-аналары аны кире каккач, үз гомерендә башка бер генә дә хатын-кызга күз атмады, хатын сөймәс кебек яшәде. Ә ничек ялкынланып яраткан иде ул аны!
"Яратканга — яра, сөймәгәнгә — итле сөяк", — дигәннәрме әле...
Хөснимәрдән үзенең бердәнбер гыйшкын йөрәгенә күмде, бу яктан ул күпмедер Мәхмүдбәккә охшаган иде: икесенең дә кавышу белән тәмамлана алмаган мәхәббәт. Әмма ул үз хәленең Мәхмүдбәкнекеннән аерымлыгын да шактый ук яхшы аңлый. Кырым татарының сөйгәне фаҗигале рәвештә дөньядан китсә дә, Ал ия бит аның күңелендә Сөю Шәме кабызып калдырган, ә Хөснимәрдәннең "матуры" (ул аңа гел "матурым" дип кенә дәшә иде) аның җанына бозлы тау өеп калдырды. Иң авыры кимсетелү, кешелек дәрәҗәңне төшереп, сиңа төкереп кенә караулары иде. Менә монысын ул һич кенә дә күтәрә алмады, әшәке бер үчлегү белән "матуры" турында уйланды: "Туктауны белмәгән вакыт беркөнне синең дә куе кара чәчләреңне кояр, тешләреңне алып ташлар, битеңә җыерчыклар сибәр... Иләр әле дөнья сине дә, нык иләр, горур кыз! Менә шул вакыт син Хөснимәрдәнне искә алырсың. Сиңа табынган Хөснимәрдән исемле егетне. Бөтен гомерен сиңа гына багышларга теләгән Хөснимәрдәнне..."
Аннан соң ул үзенә генә хас бер күтәренкелек белән Вакыт галиҗәнапларына мөрәҗәгать итте:
— И кодрәтле илаһи тавышсыз-тынсыз дәһшәтле агыш! Мин бит инде ул вакытта бу дөньяда булмам. Мин күченеш елгасын кичәрмен. Аның бу ягы — яшәү, теге яры — үлем. Минем каегым — минем гомерем. Гомер башым — кояш чыгышы, гомер ахырым — кояш батышы. Иң мәгънәле уйлар кояш батып барганда килә. Юк, юк, юк! Гафу итәм мин ул кызны. Йөрәге миңа ятмаган икән, ул моңа гаеплемени?! Бәлки, миңа аның белән йомшаграк, игътибарлырак булу кирәк булгандыр. И горур кыз! Миннән соң да озак-озын яшә әле син. Үчлегеп яшәү — хәсислек. Гафу, гафу, гафу, матурым! 
...Ачык-якты, тыныч-ипле, йолдызлы төннәрнең берсендә илаһи күккә карап утырганда, ул үз-үзенә болай диде:
— Тыштан — боз, эчтән ут бул!
— Тән хәрәкәтен җан хәрәкәтенә туры китер!
— Сәләт күктән бирелә... Аны исраф итмә!
— Тудыңмы — яшә! Үлем — синең эш түгел...
— Таны, яхшылык та, явызлык та үзеңнән башлана...
— Тап, бер хәрефтә бөек сүз башы ята. Бер илаһи авазда — даһи сүз...
— Иман дип инан, Аллаһ дип уйлан...
Ул күкне тыңлый белә иде, бәлки, бу югары көчләрдән иңгән изге сүзләрдер. Шулчак нигәдер аның башы әйләнеп китте, күз аллары караңгыланды — Җидәннекеләр уй-хыялга бай нәсел — сибыт бит! Алар нинди генә уйларга барып җитмәс тә, нинди сүзләр ычкындырмас...
Йә, ярый!
Юлга икән юлга...
Юл үзе — сүзсез, сусыз елга ул. Юл газабы — гүр газабы...
...Мең бәлаләр белән Мәскәүгә кадәр бардылар. Юлда алар эшләгәннән дә катырак арыдылар. Киеренкелек шул чиккә җитте ки, ирле-хатынлы булган Мөхәммәт белән Ольга бер-беренә үпкәле сүзләр дә ычкындырдылар, Хөснимәрдән белән дә берничә тапкыр тарткалашып алдылар.
Мәскәүдә аларны Ольганың туганнары Азадовичлар төксе каршылады. Бер уйлаганда, аларны да гаеп итеп булмыйдыр, заман — болганчык, Россия чабатасының бавы өзелгән чак иде бит. И мескен, хәерче, бетле, чабаталы, исерек Рәчәй! Йөзләрчә халыкларны басып алып, аларны көчләп чукындырырга маташып, милли яктан изеп-кимсетеп яшәргә тырышуларыңның бер очында сиңа күкләр каргышы тора ич. "Коллар тоткан — үзе дә кол" дигән тәгъбирне колагыңа да элмәдең бит. Бангка. милләтләрнең ыңгырашу авазларына саңгырау идең син; аларның газапларын күрергә — сукыр идең син; ярдәм кулы сузарга — кулсыз идең син; егылганны күтәрәм дип йөгерергә — аяксыз идең син...
Бу кайчанга кадәр дәвам итәр?
Бер Аллаһы гына беләдер моны...
...Казан поездына утырырга йөргәндә, Ольганың очлы күзе Генка Похмелкинны вокзал тирәсендә эләктереп алды. Аның бу яман бәндәне бәйләп рельсларга саласы килде, чөнки шуннан алда гына Хаос-Мәрдән бер хәтәр сүз ычкындырган иде:
— Кемнәрнедер рельсларга салганнар да үзләре китеп барганнар...
...Казанга поездда кайтып барганда, Хөснимәрдән тиф эләктерде. 
ДҮРТЕНЧЕ БҮЛЕК
Х ө с н и м ә рд ә н
Инсаният уйлары һәрвакытта аерым бер кеше уйларыннан чикләнгәнрәк була. Бер акыл иясе мең кешедән һәрвакыт тирән уйлырак вә акыллырак!
Хөснимәрдән Азак диңгезендәге балыкчы буларак — гади генә бер кеше, адәмияттән бер бәндә буларак — аның вәкиле булса, сәях-сукбай, бигрәк тә фәйләсуф буларак — ул инде инсаният уйларыннан күпкә, бик күпкә югары торучы фикри зат иде. Фикерле фикерсездән мең мәртәбә гамьлерәк, мәртәбәлерәк.
Унике яшеннән үк әтисенә ияреп бәхет эзләргә киткән Хөснимәрдән бәхетнең "диңгездәге алтын балык", "чит-ят илдәге алтын каурыйлы кош" икәненә тиз төшенде. Ул кечкенәдән үк аралашучан, хәрәкәтчән, бик тапкыр малай булды. Мәдрәсәдә унике яшенә кадәр генә укыса да, дин гыйлемен тиз эләктерде. Дөрес, аңа вакыт-вакыт сабырлык җитеп бетми иде, шуңа карамастан табигый акылы, тирән үзаңы, зирәклеге, мантыйкка оста булуы, тырышлыгы, бигрәк тә үҗәтлеге белем кыясына үрмәләргә нык булышты. Ул гарәп, фарсы, төрек телләрен белү өстенә урысча да әйбәт кенә сөйләшә иде.
Утыз яшьләрендә Хөснимәрдән Истанбул, Мәккә, Мәдинә якларына барып чыкты һәм аның тынгысыз-үткен акылы, һәрнәрсәне сеңдерүчән аңы ислам дине гыйлемиятеннән күп нәрсәләр җыйды, әмма алган белемен, хәтер сандыгына салып, бикләп кенә тотса, Хөснимәрдән Хөснимәрдән дә булмас иде, чөнки анда дөньяви гамәлләргә, бигрәк тә инсаннар арасындагы мөнәсәбәтләргә карата үзкараш бар иде. Истанбул һәм гарәп яклары уку йортларында ирекле тыңлаучы булып саналса да, ни сәбәп булгандыр, ни шайтан котырткандыр, аны: "Ничек Аллаһы Тәгалә Иблис дигән фәрештәгә каршы төшә алмаган? Бар галәмнең патшасы булып та, ничек инде ул Дәҗҗалны юкка чыгармаган? Ничек үзенә каршы затка түзеп тора алган?" — дигән сораулар борчыды.
Башта ул, күрәсең, болар Хакның мәрхәмәт вә шәфкать иясе булуыннан киләдер, дип уйлады. Аннан соң Иблис-шайтаннарның күпме кешеләрне юлдан яздыруларын искә төшерде дә, дөньяның Иблистән бангка. күпме камил, гүзәл, килешле булыры турында фикер йөртте һәм үзалдына: "Сынауга җибәргәннәр безне бу дөньяга, — дип куйды. — Без — сарык көтүе... Көтүче нык тотмаса, яшел уҗымга керергә генә торабыз..." 
Хөснимәрдәннең төне — уйлар төне иде. Ул аз йоклады, аз ашады. Вакыт-вакыт үзен бу якты дөнья өчен чит итеп тә тойды. "Дөнья — фани..." Мондый вакытларда Хөснимәрдан шулкадәр гаҗизләнә, борчыла, ватыла, кәефсезләнә ки, ул турыдан-туры үлем турындагы уйларга барып терәлә һәм ахыргы чарасызлыктан үз-үзенә кул салырга йөри башлый.
Иксез-чиксез сораулар...
Күрәсең, бу фани дөнья — сораулар җыелмасы, ә теге бакый дөнья — җаваплар тупланмасы...
Вакыт-вакыт Хөснимәрдәннең пәйгамбәр буласы килә. Менә ачсын иде аңа Хак Тәгалә хакыйкатьнең меңнән бер өлешен генә. Ул чагында фәйләсуф, фикер иясе генә булып калмас иде, ә яңа заманның, әллә нинди көчләү-түнтәрелешләр булып торган хәерче Россиянең яңа пәйгамбәре булып адәмнәргә, төрле халыкларга хак юлны күрсәтер иде. Ә бөл ай...
Шундый көчсезлек-мескенлек мизгелләре өстенә тау булып ишелгәндә, ул үзен тирес корты, бөҗәк, ком бөртеге итеп сизә һәм, бер урынында тора алмыйча, каядыр чыгып китә, кая барганын үзе дә белмичә атлый да атлый, хәле беткәч кенә ятагына кайтып егыла вә таңга кадәр әллә нинди үлем йокысы белән йоклый. Әйе, бу йокы тирән йокы гына булмыйча — ниндидер ят йокы, тәнсез-җансыз йокы иде. Шундый төннәрдә аңа җаны үкчәсеннән чыгып китеп, бар Галәмне йөреп кайткандай була. Ул үзенең бу халәтеннән, шундый әверелешеннән шактый ук шикләнә вә курка да, әмма...
Әмма вә ләкин!
Аңа шундый үлемле йокы вакытында әллә нинди гаҗәеп могҗизаи, серле-сихерле, тылсымлы төшләр керә ки, ул чыннан да үзенең теге дөньяда булуына ышана башлый.
Чыннан да!
Бу төшләрдә күргәннәренең якты дөнья белән бәйләнеше һич тә юк диярлек, чөнки ул зәңгәр, кызыл, сары, аксылкөрән томанлы җир өсләрендә була, ә анда — барысы да үтә күренмәле әллә нинди сәер затлар...
Алар ашамыйлар-эчмиләр, һава да суламыйлар бугай. Хәер, анда безгә таныш-билгеле һава дигән нәрсә дә юк иде. һәрхәлдә, төшендә (теге могҗизаи җирдә!) Хөснимәрдән үзенең һава сулаганын тоймады, сулыш алганын ишетмәде-сизмәде дә...
Шундый гаҗәеп төш күрүләренең бер иртәсендә ул Чыңгызхан турындагы риваятьне исенә төшерде.
Әлеге риваять бөл ай ди: имештер, үләр көннәре якынлашкач, Чыңгызхан бик борсаланган, ничек үлемсезлеккә ирешергә икән дигән уй-кайгыларга калган. Яраннары моңа Тибет тауларында бер акыл иясенең яшәвен әйткәннәр һәм мәңгелеккә ирешүнең юлын ул гына беләдер, дигәннәр, чөнки әлеге акыл иясе йөз илле яшькә җиткән, ә үләргә бер дә уйламый икән әле...
Чыңгызхан фәрман биргән:
— Алып килегез миңа ул акыл иясен!
Әлеге карт аның чатырына кергәч, бөек юлбашчы, дөньяны яулаган гаскәр башы сораган:
— Ничек син шулкадәрле яшькә кадәр яши алдың?
— Мине,— дигән акыл иясе,— бу дөньяда югары кодрәткә инабәт итү, үз-үземә һәм кешеләргә инабәт күрсәтү тотып килде һәм яшәтте. Минем бервакытта да яшәүгә өмет белән ышанычым бетмәде-кимемәде.
— Бу сыйфатлар шактый кешеләрдә бар. Ә барыбер син яшәгән гомернең яртысын да яши алмыйлар. Озак яшәвеңнең тагын берәр сере бармы?
— Бар! — дигән акыл иясе. — Гомерем буе мал-дан дип яшәмәдем. Табигатьнең хозурлыгына таң калып, тал ау-үтерешләр, үзара низаглардан читкә китеп, саф һавалы, чишмәләре челтерәп аккан, мул җимешләре агачлардан асылынып торган тауларда гомер иттем. Шулар да минем яшәячәк елларымны арттырды.
...Чыңгызхан уйга калган...
Беравык тын торгач, ул тагын акыл иясеннән сораган:
— Ә кеше мәңгелек яшәүгә ирешә аламы?
— Ала... — дигән карт.
— Ничек? — дигән бөек хан, тәшвишкә төшеп.
— Моның өчен һава сулап кына торырга кирәк...
Акыл иясе мәңге яшәүнең юлын тәфсилләп тормаган, әнә шулай:
— Һава сулап кына торырга кирәк... — дигән.
Моны ишеткән Чыңгызхан яраннары: "Хәзер хан бу картны рисвай итә, аннан соң тән сакчыларыннан башын кистерә дә гәүдәсен этләргә сала инде, йә ерткыч җанварларга бирдерә",— дип уйлаганнар. Чөнки акыл иясенең җавап сүзеннән соң гаскәр башының йөзе кара болытлар баскан күк гөмбәзедәй ямьсезләнеп кара-кучкылланган. Әмма...
Бөек хан аны үтертмәгән дә, гәүдәсен дә ерткычларга ташлатмаган, чөнки ул бер нәрсәне бик яхшы аңлаган:
— Җир йөзендә мәңге яшәү беркемгә дә юк! Тудың, димәк, үләчәксең дә...
...Нишләп Хөснимәрдән төшләрендә — ят дөньяда йөрүләрдән соң — бөек Чыңгызхан белән риясыз акыл иясе турындагы әлеге риваятьне хәтеренә китерде әле?! Чөнки ул төшендә күргән үтә күренмәле, ашамый да, эчми дә, һава да суламый торган затларны мәңгелеккә ирешкән затлар дип саный иде. Бәлки, алар фәрештәләрдер. Җирдәге изге затлар да фәрештәләргә туган тиешле түгелме соң? Аларны бит ниндидер туганлык җепләре бәйләргә тиеш, чөнки изгелек — күккә ашу, Аллаһыга сыгыну кебек бик тә игелекле гамәл ич...
Соңга таба Хөснимәрдән Хакның ни өчен Иблисне юкка чыгармаганына төшенде бугай:
— Дөнья капма-каршылыклардан тора: төзелү бар — җимерелү, тәртип бар — чуалыш...
Әнә Россиядә чуалыш заманы. Февраль түнтәрелеше булып, Вакытлы хөкүмәт илдәге властьны үз кулына алган иде, барыбер ил тәртипкә кермәде: әле июнь вакыйгалары, әле башка бәрелешләр, болар өстенә бәясе бер тиенгә тормаган, бәһасез калган вагон-вагон керенкалар... Шулар да булдымы акча?..
Тормыш ямьсезләнде...
Кешеләр төссезләнде...
Алгы тормышка ышаныч-өмет белән карау кимеде, яшәү дәрте сүнде, дәрман сүрелде. "Өметсез шайтан гына..." — ди. Кешенең шайтаннан аерымлыгы вә үзгәлеге дә өметен югалтмауда, ә шайтан — явызлык-начарлыкның символы ул. Кара, пычрак, шакшы тормышның символы. Кем шуны тормышка этәрә — үзе үк шайтан. Андыйларны судсыз-нисез тимер читлеккә ябып куярга кирәк...
Хөснимәрдәннең җир йөзендәге кеше-фәрештәләр вә кеше-шайтаннар турындагы уйлары ниндидер яңалыкка дәгъва кылмасалар да, шул ук фикер күп кенә бангка. инсаннарның да башында йөргәнлектән, ул фикер-уйлар бик табигый иде, чөнки әнисеннән яттгьли ятим калган, бер гаепсезгә әтисе үтерелгән Ольганың да күңелендә шул ук уйлар иде ич. Нишләрсең?! Дөньяның меңнәрчә чакрым араларындагы кыйтгаларда яшәүче ике кеше бер үк фаразларга, фәлсәфи нәтиҗәләргә килергә мөмкиннәр ич... Аларның тәңгәллеге инсаният уйларының бер тирәдә чуалуын күрсәтә...
Тәңгәл-тиңдәиг уй-фикерләр!
Бәлки, аларның башы Адәм белән Хавага барып тоташадыр. Әнә Адәм балыкка киткән. Кайтмый да кайтмый икән. Хава әллә ниләр уйлап бетергән, аның йөрәге ярсып тибә башлаган, үзе тынычсызланганнан-тынычсызлана бара икән:
— Нигә кайтмый инде ул? Әллә...
Хава күңеленә шик кергән:
— Әллә балыклар белән сөешеп ятамы?
Шул вакыт аның җанында көнләшү хисе кабынган:
— Ә ул балык дигәннәре ниндирәк икән? Миннән дә зифарак, матурракмы?! Ну, Адәм! Кирәгеңне бирмәсәмме, кирәгемне алмасаммы — мин синең хатының булып тормыйм!
Балык тотып, Адәм кайткан... 
— Кайда йөрдең, кызыл балчыктан әвәләнгән нәрсә? — дип сораган Хава, шактый ук ачуланып.
— Балык тоттым, кабыргам,— дигән ире.
— Ярый әле, балыгың миңа охшамаган,— дигән Хава, ярыйсы ук тынычланып.
— Мин үзем дә шулай уйлаган идем... — дигән Адәм, дустанә тавыш белән, икесенең дә бер уйга килүенә гаҗәпләнә төшеп.
...Менә шулай фаразлап, аз-азлап үзе өчен бер котылгысыз фикергә килде Хөснимәрдән: "Дөнья капма-каршылыклардан тора икән, Галәм тәртип һәм хаостан тора икән, димәк, дөньяны тудырган — тәртип ясаган Хак Тәгалә: "Хаос та булырга тиеш!" — дигән һәм хаос рәвешендә үзенә каршы көч булырлык Иблисне бар иткән. Шулай булгач, Иблис үзе дә явызлык-ялган-өнәмәү-ышанмау символы гына түгел, ә Вакыт аралыгында үсешнең, алгарышның бер билгесе, заты гына...
Ә Иблисне яклап чыгу үзе нәрсә соң ул?!
Алласызлыктан Хөснимәрдән ифрат та курка иде... Ул һәркемдә тән вә җан бар, тән — вакытлы, җан мәңгелек дигән фикерне унике яшьләрендә үк үзенә хакыйкать итеп алган иде һәм бу фикереннән бер кәррә дә артка чигенмәде...
Ә уйлар?
Ә шикләнүләр?
Ә капма-каршылыклы фикерләр?
Вакытында үз уйлары, борчыган мәсьәләләре белән ул мулла-мунтагайлар, надан ишаннар белән дә бүлеште. Әмма. ..
Әмма вә ләкин тегеләр аны беренче сүзеннән үк кяфер санап, сөйләшергә дә теләмәде. Белемнәре дә, күрәсең, "Хуҗа Насретдин ишәгенең Коръәндәге солыны ирен кыймылдатып ашавы" кадәр генә булгандыр, аңа борылып та карамадылар, артларын куйдылар. Ә менә Шиһабетдин Мәрҗани, Галимҗан Баруди, Ризаэтдин Фәхретдин кебек дин белгечләре, мәгърифәтчеләр, татар фәйләсуфлары белән сөйләшеп-әңгәмәләшеп карарга нигәдер кыенсынды ул. Тегеләр кем дә, ул кем? Алар — гыйлем ияләре, ул — сукбай, сәяхҗан, үзе өчен генә фәйләсуф, фикер йөртүче, аек акылны алга куючы Шөн мужигы.
Ул күп кенә суфый шагыйрьләрнең әсәрләрендәге фикер сөрешендә, хиссияткә бирелүләрендә үз уй-хисләренең чагылышын тойды. Үзенең дә нәрсәдер язасы, кәгазьгә төшерәсе килеп, аерым бер нәтиҗәләргә, йомгаклауга килә алса да, аларны ак кәгазь битендә калдыруны мәгъкуль күрмәде, кирәкле санамады:
— Бар уйларым — үзем белән кабергә... — ди иде ул.
Тышы майланып-таушалып беткән блокнот-дәфтәрдән баттгка. аның биштәрендә бернәрсә дә булмады диярлек. Жәл, бик тә жәл...
Дөньяда үз-үзен аңламаган кешеләр дә аз түгел, хәтта нәрсә теләгәнен, нәрсәгә омтылганын белмәгән мәхлуклар да җитәрлек, ә ул үзендә һәрвакыт ике кеше тоеп яшәде, икеләнүләргә китергән бу икеләйтелгәнлек аңа бик авыр иде. Тәннең авырып алуы һәм тагын сихәтләнүенә түзәргә дә була, ә җанның көйсезлеге-тынычсызлыгы, үзенә урын таба алмавы галәми бер гарасатка тиң икән...
Адәм галәйһиссәламнең танып белү алмасын татуы, бер яктан, аның дәвамчыларында иксез-чиксез кызыксыну, ярамаганны яратырга теләү орлыклары салып калдырса, икенче яктан, әлеге орлыклар тишелеп чыккач, кешеләр күңелендә энәле гөлләр дә үскән. Шул энәләр кеше җанына кадалып, гел борчып, бимазалап, газаплап торалар.
Нинди рәхәтләр күрде бу якты дөньяларда Хөснимәрдән?..
Җиде яшьтә чагында әнисе үлеп китте, уникегә җитүгә — әтисе. Бу дөньяда бер генә туганы да юк диярлек. Дөнья гизеп, бер сынык икмәк өчен бил бөгеп, кырык яшькә җитте. Инде менә...
Әйе...
Әйе шул...
Инде менә авырып та ята. Аны карарга хатыны да, балалары да юк. Дөрес, ул Мөхәммәткә күпмедер туган тиешле. Ләкин бу туганлык "сезнең читән казыгы белән безнең лапас өстендәге саламга яткан бастырык бер урманнан" диярлек кенә. Хәер, Мөхәммәт аны бик хөрмәт итә, кайвакыт "тәртәгә тибеп алу" гадәте булса да, Хөснимәрдән абыйсын үзенчә ярата ул. Егетнең Азак диңгезенә килеп, балыкчы булып, бер өйлек акча тупларга дигән хыялы күптән очты инде. Ә шулай да ул күпмедер тормыш мәктәбен узды, үзендә булган тәҗрибә-белемне Хөснимәрдән аңа да сеңдерергә тырышты.
Әмма Хөснимәрдәнне үкенеч-көенечләр уты да көйдереп ала иде. Мәсәлән, Ольга белән Мөхәммәтне кавыштыруда катнашып ул дөрес эшләдеме соң? Поляк татарларыннан булган бу гүзәлкәй үзенең дине, гореф-гадәтләре, ияләнгән йолалары белән Шөн егетенә бөтенләй чит-ят кавем иде бит. Ник кысылды Хөснимәрдән алар арасына?! Теләсәләр, аннан башка да ир һәм хатын булып китә ала иде бит алар. Әле Мәхмүдбәкне аңларга була: ул яшьли генә Алиясен югалткан, Ольганың Мөхәммәткә гашыйклыгын күреп, хет болар бәхетле булсыннар, дигәндер инде. Ә ул?! Әйе, бер күрүгә Ольганы ул да ифрат ошатты ич! "Бу Чибәркәйнең куенында бер ятсаң, җәһәннәмгә олагырга да риза булырсың!" — дип уйлаган иде.
Хөснимәрдән: "Аллаһы бар һәм ул барыбыз өчен дә бер", — дигән канунны чын күңелдән кабул итсә дә, дини аерымлыкларга ул кадәрле үк әһәмият бирми иде. Аныңча, һәр дин үз риваятьләре белән баетылып матурландырылса да, аның чын асылы үзгәрми — Аллага ышануга кайтып кала. Христиан-насариларның мөселманнарны "басурман" дип, үз чиратында мөселманнарның Христосны Алла улы итеп күрүчеләрне "кяфер" дип атаулары аның өчен күпмедер дәрәҗәдә көлке генә түгел, ә кешелектәге иң зур ахмаклыкларның берсе иде.
Хак хакыйкать түгелмени:
— Алланы "синеке"нә, "минеке"нә бүлеп булмый. Ул үзе тудырган җиһан кебек бербөтен һәм шул җиһанның хуҗасы, патшасы.
Аның үзенә, әлбәттә, бабалар дине, моннан мең еллар элек Бөек Болгарда кабул ителгән мөселманлык вә аның изге китабы Коръән ошый, җанына якын, күңелендә өмет вә ышаныч, яшәүдә үҗәтлек һәм намус тудыра, ләкин моңа карап кына ул Ходайны "аларныкы", "безнеке"гә бервакытта да бүлеп карамады.
Кешедә бер гаҗәби халәт бар: ул бик каты авыргач яисә үлем алдыннан үзенең барлык ялгышлыкларын күрә-белә, аңлый-тоя башлый. Күрәсең, бу аңа күкләр тарафыннан иңдерелә торган бер балкыш-яктырыштыр һәм ул тирән тетрәнүләр аша барадыр. Шунсыз соңлап булса да тәүбәгә килү, җан чистарынуы булмас та иде. Бу адәми затларга бирелгән иң соңгы мөмкинлек...
Иң мөфтиме: каралып-таралып, хаталар ясап, гөнаһка кергәләп яшәсәң — тәүбә һәм җан чистарынуы кала түгелме?! Ишек төбеңә әҗәл килеп басса, моны бигрәк тә аңлый төшәсең, чөнки капка төбеңә килгән Газраилне иң усал эт белән дә куып җибәреп булмый. Белмимени Хөснимәрдән, бик белә: бу дөнья — уен-көлкеләр, мактау-мактанулар, ялагайланулар дөньясы ул. Кешелектәге үзара мөнәсәбәтләр шуңа корылган.
Бу дөнья — власть ияләре һәм акча-байлык дөньясы ул. Идарәче һәм буйсынучылар, байгура һәм ярлы-хәерчеләр арасындагы мөнәсәбәтләр дә шуңа корылган.
Бу дөнья — алдау, ялган, тартып алу, талаулар, сугышлар, үтерешләр дөньясы да әле ул. Аның бәндәләренә көнчелек, хөсетлек, бер-береңне күралмау, кеше хәсрәтенә сөенү кебек иң түбән хисләр дә хас... 
Белмимени Хөснимәрдән, бик белә, күрмимени ул, бик күрә: бу дөнья, күпме цивилизацияләр узып та, җир йөзендә меңнәрчә-миллионнарча китапханәләр булып та, Аллаһының үзеннән күпме вәхиләр иңдерелеп тә — акылсызлыктан чыга алмый. Барысы да дивар-стенага аткан борчакмы? Аткан саен чәчелеп-сибелеп кенә китәме? Шулай булса, бәндәләргә хайван өммәтендә яшәү иркенрәк, рәхәтрәк, җайлырак, иплерәк түгелме соң?
Ә бөл ай...
Без дә яшибез дип яшибезме соң? Безнең яшәвебез җан асрауга гына кайтып калмый микән? һәрхәлдә, кеше кимсетүләр, кагылулар, кыерсытулар өчен килми торгандыр дөньяга...
...Тиф авыруына дучар булып, әлеге чир белән җәфаланган Хөснимәрдән, вакыт-вакыт аң җуелуга, хәтер юылуга кадәр барып җитсә дә, ничектер акылын бөтенләй югалтмады, кай мизгелләрдә аның зиһене тагы да үткенәеп, баш мие ачыграк, тәгаенрәк, төгәлрәк эшли иде булса кирәк. Дөрес, ул вакыт-вакыт үзенең ничә яшьтә булуын, кайсы чорда, ни заманда яигәвен дә оныткалады...
...Менә Казан урамы буйлап атлы казаклар узды бугай. Таш түшәлгән урамдагы ат тояклары нәкъ аның баш өстеннән үттеләр кебек:
— Чыкы-чыкы! Чыкы-чыкы! Чыкы-чыкы!
...Иртәнге азан яңгырады. Казан азаны ничектер үзгә ул: үзе дәртле, үзе моңлы, үзе илаһи... Азан авазы аны тагын дин турындагы уйларына кайтарды: "Килер вакыт, — дип уйланды ул, үз-үзенә нык кына ышанып. — Дин, фән белән беррәттән, иң бөек ачышлар өчен зур таяныч булачак. Дин әхлак тәртипләре, мөселман кануннары гына түгел, ә галәм ишекләрен ачар тылсымлы ачкыч та..."
Ул тагын аңын югалтты, хәтерсезлек томаннарына батты...
Авыруының беренче көннәрендә үк Хөснимәрдән бик нык ябыкты. Ул бөл ай да артык таза гәүдәле кешеләрдән түгел иде, ә үзенең кинәт кенә арыгаеп китүен әллә нинди афәткә санады, Мөхәммәт белән Ольгага күренергә оялды. Сәяхҗан бик гади кеше булса да, аның җанына зур горурлык оялаган иде, бары сабырлык-ныклык, эчке зыялылык аркасында гына ул хисен күрсәтмичә яши алды.
Хөснимәрдән һәрвакытта һәм һәркайда: иң беренче үзеңне үзең кайгырт, бары шул вакытта гына кешеләрнең сине кайгыртыр кайгысы калмас, ал арның үз борчулары да җитәрлек бит, дияргә ярата иде.
Тиф белән авырып егылгач, үзен-үзе карый алмау, баттгкаларның тормыш арбасына артык йөк булып утыру аның өчен иң авыр, бик тә газаплы нәрсә иде.
Хәзер ул, соңгы уйларыннан арынырга теләгәндәй, үткәннәрдәге хатирәләр белән генә яши башлады. Ә истәлек-хатирәләр һәрвакытта каядыр, кемгәдер, нәрсәгәдер кайту бит ул. Кешеләр бит вакыт агышында, гомер үтешендә киләчәккә генә юл тотмыйлар, ал арның кайтулары да тулып ята: балачакка, яшьлеккә... Үткәннәрнең матур мизгелләренә...
Ә туган якка кайтулар?
Гомерлек дәрвиш, сукбай, сәяхҗан һәм фәйләсуф Хөснимәрдән гомере буе кайтулар белән яшәде. Әлеге дә баягы туган якка кайтулар иде ул...
Ни өчен кайту турында еш уйлана башлады соң әле ул, ә? Соңгы кайту, мәңгелек кайту турында чуала бит аның фикере, шул хакта аның борчулы уйлары. Ул гел әйтә килде: китапны укый белү — бер нәрсә, аның төбенә төшеп, язылганнарны тулысынча аңлау — бөтенләй икенче мөмкинлек. Сирәк кешеләргә бирелгән сәләт ул. Язганны юләр дә укый, сүз-җөмләдәге фикерләр — тирән акыл өчен генә.
Күрә белергә кирәк, ә күргәнеңне үзгәлекләре, аерымлыклары белән хәтереңә сеңдерә алу, кирәк чакта төгәл итеп искә төшерү күпләрнең төшенә дә керми...
Аның тагы бер шигаре бар иде:
— Яши белмәгән сурәттә дә үлә белергә кирәк!
Яшьрәк чагында әйтелгән бу сүзләренә күпме ялган пафос, хәтта үлемгә дә җирәнеп карау салынган иде! Әмма әҗәл аяк очында басып торганда, менә-менә җанын кыеп алам дип маташканда, әле тиргә батып яткан, әле калтыранып бозлы суларга баткан Хөснимәрдән көч-хәл белән урыныннан күтәрелде дә биштәренең эчке кесәсеннән кечкенә генә бер шешәчек алды: газаплардан ко-ты-лыр-га... Алга юл юк. Иң мөфтиме: бер каршылыктан икенчесенә күчәргә. "Не!" Күчеш — иң зур яктырыш...
Агуны бер йотуга, ул урынына ауды. Башта бугазын, аннан эчке әгъзаларын агу көйдергәнен ачык тойды. Укшырга азапланды, аны көзән җыера башлады.
— Кырык ел гомер — кырык көн һәм агу...— диюгә, башын мендәр кырына салды...
Матавыклы заман...
Ниндидер эсерлар, большевиклар, меньшевиклар, анархистлар, монархистлар, кадетлар, октябристлар, трудовиклар, социалистлар баш калкытты. Исемнәре-атлары истә калмаган әллә кемнәр тагын. Россиядә өч кеше кабакта очрашса, бер партия яисә оешма төзи башлады. Адәм көлкесе! Америка, Англия кебек илләрдә ике партия бик җиткән дип саныйлар. Бер көндә, байларны талап, һәммә хәерче-ябагай бай булырга теләде. Хикмәт байлыкта гынамыни соң?! "Байлык — бер айлык, саулык — гомерлек", — ди халык. Хикмәт — мәгънәле тормышта, инабәтлелектә ич!
Хөснимәрдәнне савыктыру, яман чирдән алып калу өчен, табиб һәм дарулар эзләп йөргән Мөхәммәт белән Ольга ишегалдындагы иске флигельгә кайтып керсәләр: сукбай һәм зимагур, дәрвиш вә сәяхҗан, хыялый зат, тагы да килеп фәйләсуф дару көтмәгән, агу эчеп үлгән иде... Агуның исеме цикут иде бугай...
Мөхәммәт ни дияргә дә белмәде. Менә хәзер генә, шушы минутта гына, ул Хөснимәрдәннең үзе өчен бик якын кеше булганын аңлады. Ул әтисеннән күрмәгән җылыны аннан тойды, ипле-рәхәт сүзләрне әлеге агаеннан ишетте...
Хөснимәрдән тынычланган...
Үле гәүдәсе сузылып киткән кебек...
Жәл, жәл, бик тә жәл. Вакытсыз китеп барды бит. Вакытсыз киткәннәр һәрвакыт күңелгә юшкын калдырып китә. Авыр, юылмас, ямьсез юшкын. На Алла, кеше үлеп кенә үз кадерен аңлата аламыни соң? Тукай әйтмешли:
Бармыни бездә, гомумән, чын кеше кадрен белү?!
Без аны кайдан белик, мескен үлеп аңлатмагач?!
Нәрсә дигән иде сәях-фәйләсуф: "Үләсе килә түгел, яшисе килми кайчак!"
Әйе... Шулай дигән иде.
Урында таралып яткан Хөснимәрдән кызганыч та, мескен дә иде. Гомереңне үз кулларың белән очлау, бер яктан караганда, юләр батырлык булса да, икенче яктан, зур гөнаһ һәм үз-үзеңне җиңә алмау, гомереңнең һәр минутын, сәгатен, тәүлеген, аен, елын озайту өчен яшәү теләгең, бигрәк тә көчең булмауны күрсәтүче бер дәлил дә иде бит.
Хөснимәрдәнне җир куенына салдылар. Казан каласының мөселманнар зиратындагы бер почмак аның гүренә — мәңгелек торагына әйләнде. Соңыннан аның киемнәрен, биштәрен алып чыгып бакча артында яндырган Мөхәммәт теге серле блокнот-дәфтәргә тап булды. Кызыксынып карап утыра иде, әллә нинди ят сүзләргә, тамгаларга, иероглифларга эләкте. Тагын ниндидер рәсемнәр, билгеләр, йолдызчыклар, мәгънәсе яшерелгән сүз-башваткычлар. Тик шулай да...
Ул монда бер искиткеч сүзгә дә сөртенде:
— Инабәт...
Бу бит алачыкта, алар бәхәсләшеп утырганда, агае язып куйган сүз. Ае-елы, көне дә шуңа ымлый. Нәрсә әйтергә теләгән соң Хөснимәрдән ошбу сүз белән? Нинди мәгънәләр яшергән ул аңа? Мөхәммәт бу сүзнең мәгънәсен белеп бетерми иде, тик шулай да, тик шулай да...
Иң мөфтиме, Хөснимәрдән агай әйтмешли, кеше, бигрәк тә яшь инсани зат, үзенең тормышында һәрвакыт ниндидер бер нык терәк тоеп яшәргә тиеш. Бу — сибытлы булу, ныклыкка ирешү дип атала. Инде ныклык-терәк сиңа үз кавемеңнән, үз нәсел-нәсәбеңнән килә икән, монысы сибытлы булуга тиң. Иң-иң чын терәк-көчне үз халкыңнан алырга мөмкин, шуңамы, үз халкыннан читкә китеп олаккан кешеләрне картлыкка таба үз милләтенә елышу, аның гореф-гадәтләренә, тоткан дине вә йолаларына кайту уе баса. Туган җир хисе күңелдә җирсетү кузгата. Әлеге җирсү иртәнге намаздан соң сине туган туфракка чакыра. Җирсез кешене дә беркөн җирләргә кирәк ич! Җирсез бәндәләр кайдадыр җирләнеп кенә үзләренә мәңгелек җир өлеше ала...
Хөснимәрдән әнә шул җирсү белән интекте инде соңгы көннәрендә. Бер уйласаң, ул үзе бит болай мәңге сәяхҗан, ә ныклабрак карасаң — үз ягында, Шөн төбәгендә утрак, ипле, авылча гади генә тормыш алып бара алмаганына никадәр үкенде ул. Мәгәр аны бит мәгънәви хәят, рухи тормыш бик нык кызыксындырды. Хосусан аның җанын бик тә айкаган нәрсә Аллаһы вә Иблис каршылыгы иде. Юк, юк! Бу хозурланып-уйланып утыра торган нәрсә түгел, булмады да, шуңамы ул бу мәсьәләгә яшен яшьнәп, күк күкрәп каты яңгыр яуганда яисә төннәрен йолдызларга карап утырганда гына кагылучан булды. Ә болай Иблисне Аллага каршы көч итеп санау аңа үзе үк алласызлык булып тоелды.
Һай, дөнья...
Иә хакыйкать, кешеләргә бер ачылырсыңмы син?! Кем ачмый тора аны? Иблисме?! Әллә...
Хәер, бу дөньяда аңа хакыйкать китабы ачылмады. "СимСим, ач ишекне!" дигән кычкыру-авазга әкият ишекләре генә ачыла ул. Эзләнүләр, икеләнүләр, үкенечләр, көенечләр, күп китаплар арасында гомер уздырып, Хөснимәрдән бакый дөньяга күчте.
Калдымы ошбу дөньяда аннан бер эз?!
Калдымы ул аралашкан кешеләр күңелендә аннан бер сүз?!
Эзләрне, әлбәттә, вакыт яңгырлары юа: бар идең — юк булдың. Әмма...
Менә Мөхәммәт күңелендә Хөснимәрдәннең өч кызыклы сүзе калды:
иң мөфтиме — "мөһим" сүзенең Хөснимәрдәнчә әйтелеше;
не — фәлсәфи мәгънә-категория, дөньядагы каршылыкларның асыл уртасы: камиллек дәрәҗәсенә ирешүе, гармония балкышы; 9 259 
инабәт — серле сүз. Мөхәммәт әле анысының мәгънәви тирәнлегенә төшенеп җитмәде, шуңа карамастан бу сүз сүз буларак та кызыклы бит: кәгазьгә ул хәрефләр булып төшә, авыздан ул авазлар булып чыга, һәр сүзнең бер күренеше, бер ишетелеше бар, ә менә аның мәгънәви әверелеше нәрсәдә күренә соң?
Хөснимәрдән бер генә әйтмәде: "кяф" белән "нун" арасында дөнья булган. Аллаһы Тәгалә: "Күн, фәйләсуф!" — дигән. Әнә шулай, Ул "Бул!" диюгә — дөнья яралган. Дөньяның башы — Ходайның сулыш алышы. Дөньяның ахыры — Ходайның сулышын чыгаруы...
Әнә хәзер Ольга йорт хуҗаларыннан калган изге китапны укып утыра. Изге Иоан язган "Инҗил"не: "В начале было слово, и слово было у Бога, и слово было Бог.
Оно было в начале у Бога.
Все через него начало быть, и без него ничто не начало, что начало быть.
В нем была жизнь, и жизнь была свет человеков.
И свет во тьме светит, и тьма не объяла его".
"Дөнья — нур ул, ә ул нур нәни генә ноктадан ага", — ди иде бит агае да.
Аңлыймы "Инҗил"не Мөхәммәт? Юк, аңламый! Дөньяны аңлап бетерү өчен, инсаннарга аз гомер бирелгән. Камиллеккә ирешим дисәң, йөз илле-ике йөз ел яшәргә кирәктер!
Шуңа да карамастан ул үзенең зирәк акылы белән бер нәрсәгә шактый гына төшенә: Хак "Күн, фәйләсуф!", ягъни үзебезчә әйтсәк "Бул!" дигән. Шушы бер сүздән дөнья булган. "Инҗил" нәрсә ди: "Башта сүз булган, һәм ул Ходай сүзе булган, һәм сүз үзе Аллаһыныкы — Аллаһы булган..."
Мөхәммәт саташып бетте...
"Сүз, сүз, сүз...
И Хөснимәрдән агаем, китеп бардың, агаем. Борчыган сорауларыма җаваплар кайдан — каян алаем?"
Әнә ул — Әхтәм улы Мөхәммәт Болгариев — Алып егет! (Хөснимәрдән агае аңа еш кына шулай дия иде) бәхет эзләп, юк! — тамак туйдырырга дип, Азак диңгезендәге балык промыселларының берсенә эшкә килде. Өстәлдә, идәндә, урамда аунаган балык кылчыкларыннан башка бернигә дә тап булмады. Ә хыялында?.. Бер кечерәк өйлек булса да акча эшләү иде ич. Иа Алла!..
Инде Хөснимәрдән агайны алыйк...
Аның агу эчеп түгел, ә яшен яшьнәп торганда, яшен яшәп китәсе килгән иде бу дөньядан. Яшен яшьнәү — Хөснимәрдән өчен күчештәге балкыш булыр иде. Ул әйткән һәм олуг мәгънәгә ия "Не" инде бу...
Юк, булмады! 
Шул "булмады", "тормышка ашмады"лар өчен генә яшибезмени без бу якты дөньяда?
Менә бит ул ничек!
Мөхәммәт якташ-авылдаш агаеның күп кенә сүзләрен колак кырыннан гына уздыра, бик күбесенә төшенми, шактый мәзәк җөмләләреннән көлә-үрти, ә үзе аңламаган фәлсәфи гыйбарәләргә хәтта ачуы ук килә иде. Хәзер инде Хөснимәрдән фәйләсуф юк, ә аның сүзләре, кызыклы фикерләре хәтеренә бер-бер артлы килә тора. Ул бервакытта да әйтмәгән сүз-мәгънәләр, сүз-хикмәтләр, сүз-нәгърәләр, сүз-рәнҗешләрдә ап-ачык ишетелеп тора кебек. Бу — икеләнү, кешенең икеләнү-телгәләнгәнлеге. Бу — бер кешедә ике кеше, ә бәлки, биш кеше яшәү.
...Менә хәзер дә Мөхәммәт Хөснимәрдән агаеның җаны, ничектер күренмәс болыт-томан булып, үз җанына күчүен тойды.
Бер кешедә биш җан буламы?.. Әйтик, юк дигәндә ике җан? Буламы соң?!
Ольга китабын куйды:
— Нәрсәдер әйттең бугай...
Мөхәммәт сискәнеп китте һәм хыялыннан бу дөньяга кайтты:
— Бернәрсә дә димим...
— Әле генә нәрсәдер әйттең кебек. Нинди сүз ул?
— Кайсы сүз? — диде Мөхәммәт аптырап. Хәтта җилкәләрен җыерып куйды.
— Ул сүзне мин ишеттем дә оныттым. Несусветное слово!
— В начале было слово, — диде Мөхәммәт, аны үчекләгәндәй.— Извини! Мой язык уже без ужей...
— Магомед! — диде Ольга.—Көлмә син, джигит! Хәлләрең еларлык!
Ул үзе ярым ятып торган диваныннан кузгалды, китабын өстәлгә ташлады:
— Әнә көзгегә кара әле, борының ничек салынган...
— Салынса ни, — диде Мөхәммәт. — Барыбер идәнгә тимәгән ич! Кендеккә кадәр дә төшмәгән.
— Борының җиргә тисә, син кеше булмас идең, филгә әйләнер идең, — дип көлгәндәй итте Ольга. Нигәдер аның бүген кәефе эт ашарлык, шуңамы ул, Мөхәммәтнең дә кәефен төшерергә теләп, сүзләрен егеткә ата-өя бирде.
Хатын-кыз холкы инде: "Мин еласам — син дә ела, мин көлсәм — син дә көл, мин авырсам — син дә авыр, мин сәламәт икән — син дә таза-сау бул!" 
Бер сүз, юк кына сүз, чүп сүз ал арны беренче тапкыр бозылыштырды. Нинди сүз иде әле ул? Менә әкәмәт вә хикмәт! Ул сүзне Мөхәммәт онытты да инде. Хөснимәрдән агаеның "мөфтиме", "не", "инабәт" сүзләре генә колагында гөжләп торалар кебек. Гүя бал кортлары...
Егет шаккатты: "Кара инде, ә?! Әле Азак диңгезе буендагы алачыкта "яратам" дип, кайнар сулышын өрә-өрә, аның колагына пышылдаган Ольгамы соң бу?! Әнә ул аңа хәзер ничек өрә, әнчек этмени! Көче җитсә, күлмәк итәге астына бөтереп тыгар иде. "Батырның үлеме марҗадан" дигәннәрме әле безнең татарлар, әүвәлге бабайлар..."
Менә шундый кинәт үзгәреш — Ольганың "яратам"нан "яратмыйм"га килүе, мәхәббәтне нәфрәткә әйләндерүе аны өнсез калдырды. Гаилә мөнәсәбәтләрендәге низагларны әтисе белән әнисе арасында күргәне булса да, ул әлеге эчелешләрне әтисе башлавын бик белә иде. Бәлки, алар, шактый озак яшәп, бер-берсеннән туйган да булганнардыр. Әтисе белән әнисенең фәкыйрьлектә гомер итүләре, әтисенең хәмергә ияләнүе дә араларын салкынайткандыр. Ә монда? Әле бит күпме генә яшәп алдылар. Бу, бәлки, бернинди дә саф хисләр, изге теләкләр, матур омтылышлар булмагандыр, мәхәббәт уены гына булгандыр. Уен-көлке генә...
"Хөснимәрдән агаем! — диде егет әрнеп. — Нигә шулай көтмәгәндә генә китеп бардың? Менә хәзер минем киңәш сорар кешем дә юк. Нишләргә миңа, нишләргә? Барысын ташлап, башны алып качаргамы?"
"И кадерле әнием! Бик сагындым мин сине... Синең улың, Хөснимәрдән агайга ияреп китеп, үз башына әллә нинди авырлыклар төшкәч кенә, бер нәрсәне ачык аңлады: мин сиңа һаман бала икән, әнием!
Син бер тапкыр да күрмәгән, әмма киленеңә әйләнергә тиешле Ольга белән тарткалаш башлангач та, хәзерге минутларда иң зур терәк булып син, әнием, искә килдең, хәтергә төштең. Еһппләргә соң миңа, нишләргә?! Башны алып җир читенә китәргәме?.."
— Идиот син, кретин!
— Нәрсә - нәрсә ?!
— Шуның өстенә куркак!
Әй, әйе шул!
Ишекле-түрле йөреп, Ольга аңа җикеренә икән:
— Нигә дип миңа өйләндең, ә?! Үз хатыныңны яклый алмагач... Во-о-он отсюда!
Мөхәммәтнең дә түземе бетте, ул уйга батып утырган җиреннән сикереп торды да, ишеккә таба киткән Ольганы зырылдатып үзенә борды һәм, аңа кискен-дәһшәтле карап, әйтә салды: 
— Беренчедән, сүзләреңне үлчәп сөйлә!
Хатын бер мәлгә аның ут уйнаган күзләренә карап имәнеп китте: "Моның чын татарлыгы чыксамы?" — дип кенә уйларга өлгерде ул.
— Икенчедән, — диде Мөхәммәт, — башыңда тавык мие түгелдер, юкка кытаклап йөрмә, ә аңлатып сөйлә! Телеңнән чүп чыгарма!
Ольга өнсез калды...
Юк, юк! Бу Азак диңгезендә аңа өйләнгән, ә бәлки, үзенәүзе көчләп өйләндергән унҗиде яшьлек егет түгел иде инде, күпмедер дөнья күргән, кичереш-тетрәнүләр аша үткән, кадерле кешесен югалткан, ярты ел эчендә үзгәреп-икенчеләнеп киткән яшь ир иде инде. Моның белән тегеләй-бөлай гына сөйләшеп булмый.
Шушы Алып егеткә үлепләр гашыйк булып, үзенең аннан ун яшькә өлкәнрәк икәнлеген дә оныткан хатын менә бүген генә күктән төшеп җиргә утырды. Канатлары озак тотмады. Нигәдер юеш иде алар... Әллә күз яшьләреме?..
Барысы да мираж, ялган... Алда кырыс чынбарлык көтә: катлаулы мөнәсәбәтләр, бер сынык икмәк өчен бил бөгү, кешелек дәрәҗәңне төшереп, кемгәдер баш ию, горурлыгыңны югалту, намусыңны пычрату.
Ах, ялгыштың, Ольга!
Бу Хаос-Марданын әйтер идем инде, авылдаш энекәшенә, әле борын төбенә мыек төртеп килгән генә егеткә "өйлән!" диясе урынга, "ашыкма әле" дип әйтә алмады. "Не", имеш, капма-каршылыкларның гүзәл чагылышы, гармониясе. Ә кайда соң ул гармония?
Кинәт ул тетрәнеп куйды: "Кемдер тибә түгелме соң?.."
Ишеккә тибәләрме? Тагын Генка килде микәнни инде, Ходаем?! Ольганың бит бүген гасабиланып Мөхәммәткә кычкырынуына да шул Похмелкин гаепле. Ул аның базарга киткәнен генә көтеп торган. Килеп керде дә:
— Мин сине, сука, стерва, үтерәм! — дип яный башлады.
Ә бит аны мин үзем үтерергә тиеш идем. Әтием өчен үч алырга тиеш идем. Юк, булмады! Үтерүчене үтерү канәгатьлелек китерергә тиеш!.. Үчсез яшәү өчен көч алып килә торган берәр нәрсә бармы тагы? Үч алу — үзе үк яшәүгә көч алу түгелмени?!
Ольга Мөхәммәтнең дәү кулларыннан ипләп кенә ычкынды да, сулкылдап, ятагына барып ятты. Егет, ничек кызып киткән булса, шулай суынып, флигель ишеген ачты. Аңа үзе генә калып бер фикергә килергә, алгы тормыш турында ныклап уйланырга вакыт җиткән иде инде. Ерактагыны бүгеннән күрергә кирәк! Максатны никадәр алданрак куйсаң, шулкадәрле яхшы. Омтылышларны ачыкламый торып, кош булып оча алмыйсың, ә еландай шуышасың гына.
Иа Алла! Ни-нәрсә бу?
Ул да Хөснимәрдән агае кебек уйлый һәм сөйләшә башлады түгелме? Гыйбарәләрне генә кара, гыйбарәләрне генә... һәркаюсы: "Мин — Хөснимәрдән!" — дип кычкырып тора. Аның кебек: "Кеше көен көйләп, үз көеңнең җөе калмасын!" — диясе генә калды. Их, Ольга!..
Ул күккә карады...
Абынып егылганнар, йөзе белән капланса, бервакытта да күкне күрми. Егылып та күкне күрер өчен аркада ятарга кирәк...
...Октябрь ахыры...
Октябрьгә кара да бер, ак та бер! Чөнки бу айда җиргә кар төшәргә дә мөмкин, пычрак кара балчык ятарга да мөмкин. Катырып та җибәрә көннәр, җебетеп тә җибәрә. Әле яңгыр сибәли, әле кар төшкәли...
Агачлар шыксыз шәрәлектә калганнар. Алар хәтта үз ялангачлыкларыннан оялалар да кебек. Җирдә сары яфраклар: "Көз инде, көз!" — дигән хәбәр булып, моңланып яталар. һәр көзге яфрак — һәр көзге агачның бөртек күз яттге...
Адашып килеп кергән җил, тычкан белән шаярган мәчедәй, көзге сары яфраклар белән уйнап маташа. Әмма сарыут яфракларга "тәпиен" пешерәме, тиздән каядыр китеп ЮГӘЛӘ,.
Иренеп кенә кар ява...
һәр кар бөртеге — нәни йолдызчык. Учка төштеме, елый башлый һәм тамчы-яшен калдырып кирегә — күккә оча да китә.
Моңа да аптырый Мөхәммәт:
— Менә әкәмият!
"Әкәмәт"не дә Хөснимәрдән агае "әкәмият" дия иде түгелме соң?
һәй, аңламассың Хөснимәрдән агайны. Ул бит сүзне тылсымландыра белә иде. Яраткан сүзләренә ниндидер җылылык өрә ала иде...
Нигә Ходай безгә биш гомерлек тән-бәдән һәм берьюлы биш җан бирмәгән икән? Аның берсен без үзебез өчен тотар идек. Икенчесен гаилә һәм балаларга, өченчесен данлы-шанлы эшләргә, дүртенчесен милләт, халык өчен һәм бишенчесен Аллаһыга дога укып, гыйбадәт кылу өчен...
Нигә Ходай безгә биш гомер һәм биш җан бирмәгән икән? Бәлки, безнең өчен бер җан да бик зур нәрсәдер. Ул бит тәнтөрмәне тарсынып яши бугай. Ул үзен анда читлектәге кош итеп сизәдер. Йөрәк туктауга, җан шул оясыннан очып чыгып күккә ашмас иде...
Их, Хөснимәрдән агаем!
Азак диңгезенә алып килеп адаштырдың син мине. Юк, саташтырдың... Әллә нинди төшләнүләр иленә алып кердең. Көпә-көндез аягүрә күргән төшләр болар...
— Паря, у тебя закурить не найдется?
Хыял-уйларыннан арынып, күтәрелеп караса, Мөхәммәт извозчикның атына килеп бәрелә язган икән, ярый әле ике арада койма бар иде. Көрәк сакаллы, бәрәңге борынлы, кызыл йөзле, җылы-гади карашлы дәү генә гәүдәле урыс агае.
Менә шунда гына Мөхәммәтнең күңеленә кылт итеп болгар карчыгы изге Серафима бүләк итеп калдырган тәмәке янчыгы искә төште. Анда бит...
Әйе, анда бит Серафима әбинең ире Теодор картның бу дөньяда тартып бетерә алмыйча калдырган болгар тәмәкесе бар иде. Үзе тартмагач, Мөхәммәт аны актарып та карамады, бары тик изге карчыкның истәлеге итеп кенә куенында саклады. Янчыгы да шәп иде, ташлап калдырсаң, карчыкның рухы тотып, кулың корыр иде.
Ул янчыкны җилән куенындагы кесәсеннән тартып чыгаруга, урыс агае ах итте:
— Ну, какой красивый кисет! — дип сокланды.
Кесәсеннән гәҗит чыгарып, янчыктан бер-ике чеметем тәмәке алгач, соклануын Мөхәммәткә күчерде:
— Син бездәге бер баһадирны хәтерләтәсең. Аның яшь чагын...— диде.
— Кемне?
— Иван Бабушкинны... Көчле дә кеше инде! Үзе ул Заструг малае. Порт-Артур герое...
— Заструг? — дип сорады Мөхәммәт. "Бу атаманы кайда ишеттем соң әле?" — дип уйлангандай итте.
— Вятские Поляны ягындагы урыс авылы ул. Син аны белмисеңдер...
— Ничек белмәскә! — дип кычкырып җибәрде егет.— Мин үзем дә Вятка малае ич инде!
— Кит аннан! Кайсы авылдан?
— Шөннән...
— Беләм Шөнне... Булганым да бар. Сезнең анда купең Гариф Капкунов яши. Тагын Сабир, Шакир байлар... Гайрәтле кешеләр!
Мөхәммәт урыс агаен чүт кенә кочып алмады: "Бу — үз кеше икән!"
Аның бу сүзләре дә Хөснимәрдәннеке иде. Ул бит Мәхмүдбәкне — Кырым татарын, шулай гына бәяләде: "Бу — үз кеше икән... Бу — тач без икән..." — дияр иде. 
Барыбыз да бер күк астында яшибез, мәш киләбез, бер җир өстендә йөрибез, гомер итәбез. Әмма...
Дөньяның кайсы гына кыйтгаларына барып чыксаң да, якташ якташ инде! Ул синең күңел төбеңә кара таш булып ятмый, ә ниндидер якынлык илә иплелек белән килеп керә.
Урыс агае да аңа рәхәт бер җай белән карады да:
— Ә син монда нишләп йөрисең? — дип сорады.
— Адашып килеп чыккан идем дә, менә саташып йөрим әле һаман, һич кайтып җитеп булмый, — диде егет.
Аның бу җавабын аңлап бетермәсә дә һәм бик үк ошатмаса да, урыс киң күңелле кеше иде булса кирәк:
— Утыр миңа, әйдә, кайтабыз, — диде ул, бик гади генә. — Тәмәкеңне генә жәлләмә.
Шушы сүзләр Мөхәммәтне әллә нишләтеп җибәрде:
— Иә инде! Кайда һәм кайчан ишетте соң ул бу сүзләрне?
Хәтер пәрдәсе күтәрелде...
Җәйге матур көн. Кояш кичкә таба авышкан. Ул тегермән тирәсендә уйнап йөри. Әтисе белән Түбәнге тегермәннән Федорыч "стаканлап" утыралар. Әтисенә, эчми эчкән татарга, күп кирәкмени: ул инде, Федорыч әйтмешли, "ике тамчыдан тәпиен сузган". Әнә ул карт тирәк төбендә йоклап ята...
Әтисенә карап тора да малай елап җибәрә. Шунда "тамчы да диярлек исермәгән" Федорыч аны күтәреп ала:
— Утыр миңа — әйдә, кайтабыз!
Һәм, уң як җилкәсенә утыртып, аны өйләренә алып китә. Ишек төпләренә җиткәч:
— Примите дорогого гостя, хозяйка! — дип, әнисенә баш иеп, малайны аякларына бастыра һәм үзенең Түбәнге тегермәненә төшеп китә. Тегермән эшенә әтисен ттгушы Федорыч өйрәткән ич!
Хөснимәрдән әйтмешли, "Татар бәхете ләхетле..." ди. Килешмәде ач татарга тук тегермән. Кайчандыр Казанын югалткан кебек югалтты ул аны. "Эт корсагына сары май да килешми" ди. Шулай булгач, чылбырда утыр инде гомер буе...
Мөхәммәт извозчик урыска тагын да текәлебрәк карады һәм таныды:
— Федорыч!
Бу үзе ниндидер кискен, шул ук вакытта ягымлы вә яратулы тавышка урыс агае сискәнеп китте. Түр кесәсеннән шактый керләнгән яулыгын алып күзләрен сөрткәләде, аннан ашыгып кына куен кесәсеннән күзлек футляры тартып чыгарды, савытыннан "велосипед"ын алгач, борын очына элеп куйды:
— Неужели? Ахтамыч?! Му-хам-мет! 
— Мин бу, Федорыч, — диде егет гади генә.
— һич ышанмый-мм... Синме соң бу Му-хам-мет? О Боже!
— Мин инде, мин, Федорыч! — дип шатланды Мөхәммәт.
— Ну, джигит! Ну, великан! Башка, җирдә күрсәм, танымас та идем. Вон как вымахал! — дип, гөрелди-гөрелди сөенде Федорыч. — һич танымый идем.
Алар чүт кенә бер-берсенең кочагына ташланмадылар. Ташланырлар да иде, берсе арба-тимерхутка җәелгән, ә икенчесе, үч иткәндәй, урамны бүлеп тимердән коелган койманың эчке ягында иде. Менә Мөхәммәт җиңел генә койманы сикереп чыкты.
Алар сүзсез генә кочаклаштылар...
— На, Мухаммет, әйт инде: кайларда йөрдең? — диде Федорыч, күзлеген салып.
— Ходил за три моря! — дип көлде Мөхәммәт.
— Урыс теле кирәк булдымы соң?
— Кирәк булды, учитель!
— Во-во! — диде нәрсәгәдер ымлап Федорыч, ә үзе, күңеле тулып, яшьләнгән күзләрен сөртеп алды. — Телләр белү — үзе бер гыйлем ул!
Бу очрашу шулкадәр тәэсирле иде ки, Мөхәммәт, тегермәнче Федорычны күргәч кенә, бер нәрсәне бик нык аңлады: юк, өй салырлык акча тартмады аны Азак диңгезенә. Менә шушы "учитель Федорыч"ның "за три моря" дип сөйләүләре дә тартты. Тагын ул яклардан килеп җанына иңгән ниндидер тавышсыз оран-өн тартты. Бабалары, бик ерак бабалары өн-ораны. Алар яшәгән өн-җирләр тартты.
Юкса, диңгез буенда кыйналып, үләргә ятканда, нәсел башы Болгаер карт рухы кайдан, ничек калкып чыгар һәм аның белән сүз тотар иде. Дөньяда бернәрсә дә тик торганнан булмый...
Их, Хөснимәрдән агай!
Ә мин сине, нигә бу якларга алып килдең, дип әрләгән булдым. Ахмак баш! Гафу ит, Хөснимәрдән агай...
Колак төбендә Федорычның ягымлы тавышы ишетелде:
— Утыр миңа — әйдә, кайтабыз...
— Хәзер-хәзер, Федорыч... Ә аңарчы безгә бер җиргә барып килергә кирәк әле.
— Кайда? — диде атчы турыдан-туры.
— Татар зиратына...
— Анда кемең ята?
— Остазым! — диде Мөхәммәт.
— Кем ул?
— Хөснимәрдән агай... 
— О! — диде Федорыч. — Беләм мин Хуснимарданны. — Во! — диде ул, баш бармагын тырпайтып. — Аның белән сөйләшеп утырырга туры килгәли иде...
...Хөснимәрдәннең каберен зиярәт кылып, юлга әзерләнделәр. Мөхәммәт, юклы-барлы тиеннәрен санап, әнисенә күчтәнәчләр алырга йөргәндә, Федорыч, серле генә елмаеп, аны үз янына чакырды:
— Тартырга бир әле!
— Мә... Хет кәҗә тоягы калынлыгы итеп төр һәм тарт! Жәл түгел, мин үзем тартмыйм ич.
— Ә төбенә кадәр төшсәм?
— Төш! — диде Мөхәммәт, битараф кына.
— Пар алтын йөзек тә күренсен дисеңме?
— Нинди алтын йөзек ул тагын? — дип аптырады Мөхәммәт.
— Соң, синең кисет төбендә бриллиант кашлы пар алтын йөзек ята ич...
Ах, Серафима әби! Мин синең сөйләгәннәреңне әкият итеп кенә тыңлаган идем ич! Пар алтын йөзек, ә!
...Юлга чыгуга ишеттеләр: "Бәлшәвиклар влачны кулга алганнар!.."
II
БЕРЕНЧЕ БҮЛЕК
1921 ел...
— Уйнап-көлеп яшә, шулчак җитди булырсың! — дигән иде Хөснимәрдән.
Мөхәммәт, дөньясына төкереп, уйнап-көлеп яшәргә генә уйлаган иде, шул елны ул...
Әйе, шул елны ул... үлде. Үл-де...
Ә үлемнән дә җитди нәрсә бармы соң бу дөньяда?
"Бәлшәвикләр влачны алган ел"ны, Федорыч арба-тимерхутында Шөнгә кайтып егылган Мөхәммәтне әнисенең үлеме көтә иде. Юк, әле ул кадерле, самими, игелекле, изге йөз тангка. әйләнмәгән, ул әле коелган көзге каен яфраклары төсен генә алган иде. Ул әле сарылыктан, моң-сагыштан, хәсрәт күлләреннән, кайгы күмерләреннән улына җылы караш саклап калдырган күзләрен югалтмаган иде. Күзләр дә югала микәнни? Югалалар... Кешенең үлеме алдыннан, алар төссезләнеп юкка чыгалар...
Шул әнисе үлгән елны Мөхәммәт вафат буласы кешеләрне күзләреннән танырга өйрәнде. Авырып хаста булып ятканнарны гына түгел, ә җир дөбердәтеп, дөп-дөп басып йөргәннәрне дә... Андый ларның күзләрендә мәэюс караш белән бергә әллә нинди иксез-чиксез сагыш-моң да, күзгә күренмәс, җанга сизелмәс эчке бер битарафлык та була. Болар барысы да диярлек тән-бәдән хәлсезлегеннән, чир-авырулардан килә, ә үлем битарафлыгы — җан чире ул...
Әйе!
1921 ел иде...
Үзенең каһәрле ачлыгы белән килгән ел...
Мөхәммәтләр Нократның аръягындагы урыс авылы Биектауда хәлле генә кешегә яңа лапас эшләп яталар. Эш бәясе — туйганчы ашау. Хәер, Мөхәммәт Биектауда үзенең туйганчы ашаганын хәтерләми. Әнә Заһидулла дуңгыз салосын сугыпмы-суга, эшләгәндәй, җир җимертеп ашый. Керәшен Чәпчим Мәкчимне әйтәсе дә юк. Бары Мөхәммәт белән Әхмәдулла гына чучка итен ашау түгел, иснәп тә карамый. Ярый әле хуҗаның бәрәңгесе бар, ипие мулдан булмаса да, алар үзләрен ач кешеләр итеп тоймыйлар иде.
Әнә бит авылдан китәр алдыннан гына ике кешене зиратка илттеләр. Ачлыктан шешенеп үлгән иде алар. Берсе эскерт төбеннән бер уч ашлык табып, кыш чыгып, инде бүртә башлаган орлыкларны ашаган. Ә аннан алданрак кына бер гаилә кайдандыр табылган ясмык оныннан ботка пешереп туйганчы, эчләре күбенгәнче ашаган. Ашаудан, кинәт күп ашаудан үлде алар.
Ишектән кергәндә, киң җилкәләре сыймагач, ян белән борыла торган Гыйбадулла әле берничә көн генә элек хатынын тиргәп ташлаган:
— Нишләп борчакны әрәм-шәрәм итеп өстәл өстендә калдырасыз?
Үзе берничә саргылт-яшькелт түгәрәк нәрсәләрне кабып та йоткан.
Сабыр-ипле хатыны моңа җавап биргән:
— Карале, сиңайтәм, ул борчак дигәннәрең кечкенәбез Хәлимәнең тәрәте иде ич.
— Иппи-амать! — дип кенә әйтә алган Гыйбадулла. Ә алар — таза тормышлы кешеләр.
Бу революция, гражданнар сугышы әнә шулай таза тормышлыларның да тез астына китереп сукты. Шуңамы Заһидулла, гражданнар сугышы солдаты, кызыләрмис:
— Ник кенә бәлшәвикләр өчен сугышып йөрдем?! Болар безне ач калдырдылар ич, — дип сукрана.
Коры суга салып пешерелгән борчак изелеп бетмәгәнме, яшь баланың ашказанында калырга теләмәгән, тавык йомыркалары кебек, кире шуып чыккан. Шуннан соң Заһидулланың каты гына авырый башлаган кечкенә сеңлесен салкын гүр йотты...
Авылда эт, мәчеләр дә калмады бугай инде. Гыйбадулланың яшьтәше Баһави да үзләренең мәчеләрен суеп ашаган. Йомшак күпертмә йонлы бохар песие. Ите генә шәптән түгел икән, сөяк тә сөяк, бу да сөяк...
Зәйнә әнә Аяз муллалар чыгарып түккән бәрәңге кабыкларын җыеп пешергән. Икенче тапкыр шул юынтык су түгелә торган урынга килеп актарына башлагач, йорт хуҗасы хәзрәт тоткан моны:
— Син нишлисең, денсез?!
— Нишләгәнне күрмисеңмени? Күзеңне май бастымы әллә? — дип акырган үз чиратында, сабыр канатын тиз сындыра торган Зәйнә.
Хәзрәт тә кызу канлы, әмма ул бу урында тарткалашуны әдәпсезлек санаган, күрәсең.
— Әйдәле, кардәш, минем белән. Мөэмин-мөселман халкына бөл ай килешмәс. Күңлимә гамь вә госса иңдирдиң. Истикъбаль хакына, илла истикъбалебез өмидсез түгел! — дигән Аяз мулла, кинәт кенә йомшарып вә Зәйнәне бик нык жәлләп. Теләсә, тук та ачның хәлен белә.
Абыстай янына килеп кергәннәр болар. Өстәлдә, чабышкы аргамак кебек пошкыра-пошкыра, самавыр җырлап утыра икән, аның тирәсендә — үрдәк бәбкәләре кебек чәчәклечуклы чынаяклар.
Аяз мулла шундый инде ул: утырып чәй эчкәннәр, Зәйнә рәхмәт әйтеп кайтып китәргә җыенгач, бер чиләк бәрәңге тутырып биргән. Өйләренә авызын колагына кадәр ерып кайткан Зәйнә ишектән керүгә үк:
— Кем... карчык! Безнең бәрәңге кабыгы балалаган! — дип кычкырып җибәргән.
Бөтен өй эче дерт итеп куйган. Бишек баласы Гафифә кычкырып елый ук башлаган. Зәйнәнең иң олы улы, гражданнар сугышыннан яраланып кайткан Фәрхетдин, кинәт сикереп торган да:
— Әти, каян урладың моны? — дип сораган.
Кечкенәдән дөреслеккә омтыла торган булып үсте ул. Шуңа күрә авыл халкы аңа бер генә кушамат такты:
— Туры Фәрхи! Фәрхетдиннең намусы да бәрхет дин! — дип тә җибәрәләр кайчак шаяртыбрак.
— Аяз мулла бирде... — дип җаваплаган улына Зәйнә.
— Аяз мулла?
— Ие !
— Белмим! — дип шикләнгән Фәрхи.
— Белмисең, — дигән Зәйнә, кыза төшеп.
— Мулла бирер микән? Мулла ала ул!
— Син бөтенесен дәген бер чыбыктан сөрмә, җәме. Башка муллалар, бәлки, алыр, ә бу бирде. Шуңа дагын ул гади мулла гына түгел, ә Аяз мулла! Бәлшәвик булдым дигәч тә... Аңладыңмы, малай? — дип, тавышын тагы да күтәрә төшкән Зәйнә.
— И-и-и Раббым, көннәре чалт аяз тора, ник бер бөртек яңгыр төшсен. Үләннәр дә тишелде дә корып бетте,— дигән аларны сүзсез генә тыңлап торучы Зөһрә, сүз сөрешен үзгәртеп.
— Аяз шул, ник бер болыт кисәге...— дип, аның сүзен җөпләгән Фәрхи.
— Корыга китте... Корытыр бу болай булса безне, — дигән Зәйнә. Ул болай да, үз хуҗалыгын үзе тартып баручы саналса да, ишле гаиләле, ярлы крәчтиян ич.
Гыйбадулла, Гайнуллар әле хәлле генә яшиләр иде, тормышлары нык, эшкә батыр кешеләр. Ә шулай да егерме беренче ел аларны да әйләндереп салды. Яталар хәзер аркасына ауган бака кебек тыпырчынып...
Менә шул елны Мөхәммәт үлде инде...
Түбәгә мендерелгән шактый юан бәпкә-кайчы ничектер ычкынып китте дә җиргә, корылып-төзелеп килә торган лапас астына, су эчәргә дип төшкән Мөхәммәтнең башына шап!
Дөнья кинәт караңгыланып китте. Кояш күзен йомды. Юк, якты кояш Мөхәммәт өчен генә күзен йомды. Чәпчим Мәкчим, Заһидулла, Әхмәдуллалар өчен түгел. Ул аларга һаман елмаеп карый иде.
Нәрсә соң ул үлем?
Үлеп барганда аның нәрсә икәнен уйламыйлар икән. Бары кеше үзенең билгесезлеккә очып баруын гына азмы-күпме аңлый икән...
Ә Мөхәммәт Азак диңгезе буенда бер тапкыр үлеп караган, дөресрәге, аңын югалткан кеше буларак, бу юлы да үлем турында берни дә уйламады.
"Ах!" Ул шулай дип әйтергә генә өлгерде бугай. Әмма башын кисеп узган бердәнбер кыска уй "беттем" иде...
Әле ике көн элек кенә кызыл йөзле, җирән чәчле, ак керфекле Әндри хуҗа алларына көлә-көлә бер табак дуңгыз ите утырткан иде.
— Тфү ! Тфү ! Мин күрмәдем — җен күрде ... — диде Заһидулла. Чыраен сытып торса да, коты алынгандай кыланса да, үзе шундук бер симез һәм олы калҗаны карчыга тизлеге белән эләктереп алды да арыш ипие белән тиз-тиз чәйнәп йотып та җибәрде. Тамак ач, корсак буш чакта, шәригатең бер читтә торсын. Ни генә димә, шәригать тамак туйдырмый шул...
Мөхәммәт аңа чыраен сытып карады. Заһидулла ни куәтле, гайрәтле кеше булса да, ничектер бөрешебрәк, кечерәебрәк калды шикелле.
Бер көннән соң ал арга керәшен Мәкчим дә кушылды.
— Менә керәшенгә дуңгыз ите хәрам түгел! — диде Мөхәммәт. Ә Әндри хуҗага ул бөл ай диде:
— Послушай, Иваныч! Если и далыпе нас так будеигь кормить, я уй ду.
— А как тебя кормить надо? — дип гаҗәпләнгән булды Андрей дигәннәре.
— Сарык суй! Мөселман чучка ите ашамый, — диде Мөхәммәт, аңа өстән аска карап.
— А-а-а... Вот в чем дело, — дип, тәрәзә пыялаларын зеңгелдәтеп, рәхәтләнеп көлде Андрей. Аннан соң кинәт кенә җитдиләнде дә, Мөхәммәтнең калын җилкәсенә дусларча кагылып :
— Сделаем, браток... Вот сначала работу надо закончить,— диде. Аннары почмактагы сурәт-иконага карап чукынып алды.
— Господи! Каждому свое...
Андрейның ике чиләк су сыешлы казанында төшке аттгка. сарык түшкәсе салган аш кайный иде. Әйе, кайный иде... Әмма Мөхәммәткә сарык ите ашау насыйп булмаган икән, чөнки... Аттгка керер алдыннан гына, башына юан һәм авыр бәпкә төшеп, Мөхәммәт үлде...
Иптәшләре шундук эшләрен ташлап, Андрейдан озын арбага җигелгән ат алып, аны туган авылы Шөнгә җиренә җиткереп җирләү өчен алып киттеләр.
Төштән соң кояш тагы да нык кыздыра башлады. Хәтта һава, әлсерәгән эт теле кебек, үзалдына дерелдәп тора иде шикелле. Эсседә хәле киткән кош-корт агач яфраклары астына поскан. Күктә кабартып куелган ястыклар — берәнсәрән ак болытлар күпереп тора. Сарапул күле ягыннан искән хәлсез җил алар тарафына килеп җитә алмый.
Аяк астындагы ком тешләргә тиеп шытырдый. Арбада Мөхәммәтнең алыптай озын һәм зур гәүдәсе. Беркем берни дәшми. Бары Андрей гына, атны кызулатырга теләп, еш кына чөңгереп, бахбаен әйдәкләп ала. Юл уртасында туктап, камыт бавын ныгытыбрак бәйләде, чөнки ашыгычлык белән ул аны аннан-моннан гына эләктереп куйган иде. Аның йөзе караңгы: бердән, эше тәмамланып бетмәде, икенчедән, шушы алып гәүдәле яшь кенә егетнең кинәт үлеп китүенә ул хәйран калган иде:
— Яшисе дә яшисе бит әле аңа...
Ул арбага күз салды: өстенә чыпта ябылган Мөхәммәтнең гәүдәсе тәгәрмәчләр келтерәп барган көйгә селкенгәләп ала иде. Озын аяклары чыптадан чыгып тора, тупас ботинкалар кигәнгәме, әлеге аяк киемнәренең як-якка авышулары Андрейга коточкыч тоела, ул ал арга күз салмаска тырыша, ат башына таба китә, әмма бахбай кызулый башласа, аңа — симез кешегә. — комнан бару шулкадәр авырая ки, ул, ешеш сулап, тагын арткарак кала.
"Ничек кенә Нократ буена барып җитәсе", — дип уйлый ул андый минутларда.
Инде менә елга ягыннан күпмедер дымлы салкын җил дә исеп куйгандай булды. Нократ ярына җитәрәк күрделәр: бер акчарлак өстә-һавада әйләнеп-тулганып йөрде дә капыл гына суга ташланды, әмма... балык тирәнгәрәк чумып өлгерде булса кирәк, кош, берни дә эләктерә алмыйча, яңа корбан эзләп, тагын югарыга күтәрелде.
— Ашыкты... — дип куйды тәбәнәк буйлы, юан бармаклы Әхмәдулла, башындагы түбәтәе белән маңгай тирен сыпырып төшереп. Аның йөзе хәсрәтле, ул ни сәбәптәндер соңгы күңелсез вакыйгада үзен гаепле дә сизә иде.
— Ие шул... Әз генә көтсә, балыкны эләктерә иде, — диде Заһидулла, кәзәкиендәге соргылт ком тузанын кагып. Ул ничек кенә булса да Мөхәммәтнең үлеме турында уйламаска тырыша, гүя әлеге авыр хәлне онытып тору кардәшенең үлемен ялганга әйләндерә.
— Мин Мөхәммәтне әйтәм: үләргә ашыкты, дип... Ә син? Балык башы! — дип мыгырданды туганына карап Әхмәдулла, гомер буе капылт кына кешегә бәрелмәгән инсан. Сабыр да сына икән!
— Ә мин кемне әйтәм?! — диде тиз ярсучан һәм шулай ук тиз басылучан Заһидулла. — Мать твою!
— Ә син минем әнкәйгә тимә! — дип, тыныч кына әйтте Әхмәдулла. — Онытма, ул синең апаң. Әниең ягыннан тәтә тиешле ул сиңа.
— Әңәгез, әңә, карендәшләр, — диде аларны әрепләшүдән туктатып керәшен Мәкчим. — Чәпчим тәртәдән чыгып барасыз бит. Үлек янында болай туарылырга ярамый. Миннән читенсенмәсәгез, Әндридән оялыгыз әзрәк. Ул, татарча аңламаса да, йөзегез-күзләрегездән күреп тора ич. Юкса чәпчим... Менә чәпчим инде!
Заһидулла бу сүзләрдән соң авыр куллары белән Әхмәдулланың җилкәсенә сак кына кагылды, ә тегесе аның кулын йомшак кына кысты. Шушы ым-хәрәкәтләр белән туганнан туганнар "тәртә арасына керделәр".
"Ну бу карахтерны! — дип, эчтән генә үз-үзен сүкте Заһидулла. — Берәр миңа ошамаган сүз яисә эш-гамәл булдымы, чырагач кебек чырт итеп кабынырга гына торам. Тәртә усактан шул минем, аз гына бөктең яисә каердыңмы, игырт итеп шартлый да сына. Менә Мөхәммәт тә әйткән иде бит аңа: "Синең, — дигән иде, — Заһидулла, тиз кабынучан һәм артык горур булуың, алдагы тормышыңда күп кыеннар ашатыр әле", — дигән иде, Шулаен шулай да... Кыен ашамыйм, үземчә булмыйм дип, теләсә кемгә баш иеп, тез чүгеп яшиммени инде?! Мин кемнән ким? Яшәргә өйрәтмәсеннәр мине, чөнки барыбыз да — акыллысы, ахмагы да — бер генә тапкыр яшибез. Һәркем бер генә яши... Менә, яңа тормыш корабыз, дия-дия, ачлыкка алып килеп терәделәр. Игенче ипи ашамый яшәсен әле? Көлке бит бу! Юк, еларлык хәл...
Эх! Менә Мөхәммәт... Яшь бит... Яшьтәш бит..."
...Атлы арба Нократ ярына килеп җитте. Кешеләр генә түгел, ат та Нократка күз салды.
Югыйсә шаккатарлык берни дә булмады бит. Яшь кенә булсалар да, гражданнар сугышында катнашып, шул афәтнең барлык газапларын кичергән Заһидулла белән Әхмәдулла өчен Нократ ярына басу, туган елгаңны күрү үзе үк бер рәхәтлек кенә түгелме соң?
Түгел шул!
Әнә арбада кардәшләре Мөхәммәтнең алып гәүдәсе ята.
Су буенда Әхмәдулланың яшерелгән завузной каегы бар. Таллар арасыннан аның койрык ягы гына күренә, ә борыны ярга ук күтәртелеп куелган, чиләк юанлыгындагы имәнгә чылбыр белән эләктерелеп бикләнгән.
Мөхәммәтнең гәүдәсен дүрт ир ипләп кенә күтәрде дә каекка алып кереп салды. Әхмәдулла аркылы куелган ике такта утыргычны алып куйган иде. Ята Мөхәммәт: аста — чыпта, өстә — чыпта. Каек акрын гына, авыр гына кузгалды. Гүя өстенә Ярмәкәй тавы кадәр йөк төялгән...
Арбадагы Андрей белән Мәкчим каршы якка — Биектауга юл алды...
Мөхәммәтнең җир идәнле, кош оясы чаклы гына кечкенә өе мәрхүм белән хушлашырга килгән карт-корыны, әби-чәбине, ир-атларны, хатын-кызларны, бала-чаганы сыйдырып бетерә алмады. Ир-ат куе чирәм баскан шактый киң ишегалдында чүмәште, хатын-кызлар, яулык очы белән ирен-авызларын каплап, урамда, капка төбендә торсалар, бала-чага читән буенда, кычытканга чагыла-чагыла, ниндидер тамаша көтә иде. Үлем алар өчен әле... әллә нинди аңлаешсыз ят нәрсә...
Бераз читтәрәк ике үсмер кыз шәйләнә. Дөрес, ал арга әле күп булса унике-унөч яшь булыр, ләкин әлеге үсмер кызлар үзләрен ыбыр-чыбыр арасында тотарга теләмиләр, чөнки ниндидер эчке бер сизенү аларга бәдәни-тән үзгәрешендәге озакламый булачак күченешләр турында кисәтеп тора.
— Нигә үлгән соң ул, Алсу? — дип сорый кызларның юантыгы, төс-кыяфәте белән бурят яисә якутка тартымы.
— Нигә үлгән, дип... Мөхәммәт абый бит... Ул бит абыем Заһидулла белән Биектаудагы урыска лапас эшли иде...
— Беләм-беләм... — дип бүлде аны юантык. — Безнең Әхмәдулла абый да алар белән...
— Менә шунда... — дип башлаган иде очкын кара күзле нәфис-сылу гәүдәлесе, иптәше аны тагын бүлде:
— Лапас өстеннән аның башына бүрәнә төшкән!
— Мескенем...— дип пышылдады сүзе өзелгәне, күзләрен йомып. Шулчак аның йөзенә кара пәрдә кунып алгандай булды.
— Әйдә, моннан китик, Бибинур!.. — диде ул дус кызына кинәт.
...Ирләр дә, хатын-кызлар да Мөхәммәтнең үлеменә бәйле хәлләр турында артык кычкырмый гына, ярым-йорты тавыш белән генә сүз куертып маташтылар. Әмма...
Ни турында ничек кенә сөйләшмәсеннәр, берәр хәл-гамәл хакында ни генә димәсеннәр, күңелләрен барыбер кыен вә газаплы, сагыш-хәсрәтле авыр тынлык баскан. Әҗәл өй эчендә калдырып китә торган моңлы, җан өшеткеч кара корымдай, коры уй тынлыгы бу...
Йортта үле Мөхәммәт...
Аның янында Аяз мулла, Гыйбадулла, Зәйнә, Гайнулла, Баһави. Чоланда тагын берничә карт-коры. Заһидулла, Әхмәдулла кебек яшьләр һәм урта буыннан берничә ир-ат кабер казырга җыенып йөри. Тагын берничә хәллерәк-көчлерәк кеше аларга кушылачак, шуларны көтәләр.
Кулына җиз комганын тоткан Аяз мулла үлекне юарга әзерләнеп йөри. Менә аның карашы Мөхәммәтнең нәкъ маңгай уртасыннан агып төшкән кызыл кан җебенә төште. Кан инде кипкән, ә эз калган. Хәзрәтнең тәне буйлап салкын бер дулкын узды. Гүя шушы кызыл җеп белән Мөхәммәтнең җанын суырып алганнар. Газраилдә — җепнең бер башы, икенче очына Мөхәммәтнең җанын эләктереп куйганнар.
Аяз мулла, аның үлемен ишетүгә: 
— Иннә лилләйһи вә иннә иләйһи рәҗигүн, — дип укынган иде. Хәзер менә ач вә хәлсез авыл халкыннан азмыкүпме көче-дәрте калганнарын дәштереп алды: — Көне бик эссе... Тәне бозыла башлаганчы, җиренә җиткереп җирләргә кирәк! — диде.
Хәзрәт үз өеннән алып килгән тастымалны уң кулына алды да, комгандагы суы белән чылатып, Мөхәммәтнең маңгаендагы кызыл кан җебен сөртеп алырга теләде. Үзе әллә ничек кенә төчкереп куйды. Аның челләдә салкын тигән кеше кебек төчкереп торуын тирә-юньдәгеләр аңлап бетермәсәләр дә, Аяз мулла моның нидән икәнен тиз чамалады. Тастымалны бит Асыл абыстай аңа үз сандыгыннан алып бирде. Ә ул сандыкта сөлге-тастымал, мендәр-ястык тышлыклары, тәрәзә пәрдәләре, баигка. төрле бик күп чүпрәк-чапрак арасында көя даруы, нафталин, төрле ислемай-хушбуйлар белән бергә нашатырь спирты да бар. Абыстай соңгысын мунчадан ис тиеп кайтуга тота, чөнки аңа еш кына мунча исе тиючән. Тастымалга, шешәсенең бөкесе ачылыпмы, мул гына итеп нашатырь спирты түгелгән иде.
Хәзрәт ашыкмый гына Мөхәммәтнең маңгаендагы кан җебен сөртә башлады. Шунда...
Әйе, шунда...
Ул кинәт кенә:
— А-а-аһ-һ-һһ-һһ... — дигән әллә нинди газаплы, чәчләреңне үрә торгызырлык бер авыр аваз ишетте. Аяз мулланың тастымалы беркавымга үлекнең маңгаенда туктап калды. Менә ул, үзе дә аңышып ук бетмичә, тастымалын Мөхәммәтнең маңгаеннан аерды һәм... катып калды...
Мөхәммәт әллә нинди бер тетрәнү белән бик авырсыныпавырсынып күзләрен ачты да керфекләре дерелдәү вә кашлары җыерылу рәнҗеше аша аңа шактый ук текәлеп тора башлады. Менә ул күзләрен йомды һәм тагы акрын гына ачты.
— Иң мөфтиме... — дип пышылдады Мөхәммәт, иреннәрен чак-чак кына селкетеп.
— Әлгаязе билла! — дип ычкындырды куркуы белән шаккатуы йөзенә бәреп чыккан Аяз мулла.
Җиз комган җиргә тәгәрәде. Суы болт! итеп түгелеп китте. Хәтәр тынлык... Әллә нинди сәер хәл...
Өй эчендәгеләр тораташ каттылар: мондый хәлне берсенең дә күргәне генә түгел, ишеткәне дә юк иде. Кемдер тышка чыгып йөгерде:
— Мөхәммәт терелде!
Хәзер инде ишегалдындагы, капка төбендәге халык хәтәр бер аптырашта калды:
— Үлгән кеше тереләмени? Шул, теге дөньяда гына...
Кеше туа да үлә, ә Мөхәммәт үлеп тагын терелде. Кабер казырга баручыларны тиз генә туктаттылар. Халык нишләргә белмәде, шау-гөр килде. Кемнәрдер Мөхәммәтнең өенә кереп чыкты. Зират ягыннан Заһидулла белән Әхмәдулла кайтып Мөхәммәт өенә атылдылар:
— Кан кардәшебез!
— Якын дустыбыз!
Мөхәммәт бик хәлсез иде әле...
Халык тарала башлады, бары читән тирәсендә бала-чага гына әвере-төере килә иде. Заһидулла белән Әхмәдулла Мөхәммәтне сакларга калдылар...
Берәр сәгатьтән, кояш баерга өч уклау биеклектә генә калгач, Аяз мулла тагын бу йортка килде. Кулында-култыгында Асыл абыстай төреп җибәргән күчтәнәчләр иде.
Заһидулла белән Әхмәдулла Мөхәммәтне инде киендереп үз ятагына салганнар иде. Әле күптән түгел генә ул яткан кабык чоланга чыгарып куелган.
— Хәлең ничек? — дип сорады хәзрәт йомшак кына, гүя бу егет алып гәүдәле Мөхәммәт түгел, ә әле генә туган сабый бала.
Мөхәммәт нәрсәдер әйтергә тырышып башын селекте.
— Менә абыстаң сиңа бераз күчтәнәч җибәргән иде... Ангап ал, сиңа хәзер көч җыярга кирәк.
— Рәх-мәт! — диде егет.
— Берәр җирең авыртмыймы?
— Ба-аш әй-лә-ә-нә... Ко-лак... шау-лый...
— Бер дә аптырама, үтә ул, үтәчәк ул! — диде дә Аяз мулла, аннары саубуллашып чыгып китте. Ул килгәч, хәзрәткә хөрмәт йөзеннән ишегалдына чыгып торган Заһидулла белән Әхмәдулла тагын өйгә керделәр. Алар искиткеч бу хәлне — үлү һәм терелүне — Раббының хикмәте, Аллаһының рәхим-шәфкате итеп кабул иттеләр, чөнки гражданнар сугышы еллары, ачлык аларның иманнарын какшата төшсә дә, егетләр дәһрилек сазлыгына батмаганнар иде әле. Ә Мөхәммәткә килгәндә, алар аның һәр сүзен шундук үтәргә, һәр кушканын эшкә ашырырга риза иделәр. Иң мөһиме, Мөхәммәткә җан керү белән, алар күкрәгенә оялаган кара таш та юкка чыкты. Ул кара таш егетләрнең йөрәк тирәсенә Мөхәммәт үлеменнән соң оялаган иде.
Аяз мулланың Мөхәммәткә күчтәнәч китерүе Шөн авылы халкын уятып җибәргәндәй булды: кемнең кабардай-йотардай нәрсәсе бар — шуны урын өстендә яткан Мөхәммәткә ташыдылар. Мөхәммәтнең терелүен ишеткән Биектау урысы Андрей белән керәшен Мәкчим икенче көнне үк аның хәлен белергә килделәр. Андрей теге көнне пешергән итен ни сәбәптәндер кар базында тоткан — шуны алып килгән. Ит бераз бозланган һәм яшел кычытканга төрелгән иде. Керәшен Мәкчим дә бер тырыс каен җиләге алып килгән. Менә шунда Мөхәммәт кан кардәшләре Заһидулла белән Әхмәдуллага:
— Мине саклап ятмагыз... Эшне бетереп кайтыгыз... Башлагач — бетерергә кирәк! — диде.
— Соң, ни... бе-те-рер-без, — диде Әхмәдулла сузып кына.
— Син бит әле авыру...
— Сине ничек ташлап китәсең?! — диде Заһидулла кырт кына.
Әмма дә ләкин икәве дә соңыннан бу киңәшкә күнделәр.
Ята шулай ялгызы Мөхәммәт...
Авыл халкы кергәләп-чыккалап йөри: һич югы, төрле үләннәрдән төнәтмә китерә, тал һәм зелпе кайрысыннан ясалган саркынды кертүчеләр дә бар.
Ә берсендә...
Очкын кара күзле, нәфис йөзле бер үсмер кыз аңа сөт кертте.
— Исемең ничек синең? — дип сорый алды аны күрүгә тетрәнгән егет.
— Алсу... — диде оялып кына аңа читләтебрәк караган кыз.
1929 ел...
Апрель ае...
Өй кыегындагы төнге салкын элгән хәнҗәр-бозлар, кояш ныграк җылыта башлауга ычкынып китәләр дә җирдәге соңгы кар өеменең йөрәгенә кадалалар.
Басу-кырлардагы биниһая ак кар толыбы юкара, йомигый, изелә, сытыла башлады. Беренче гөрләвекләр күренде һәм озак та үтми ташу атнасы башланды. Яшьләр, бала-чагалар боз агышын карарга Нократ ярына җыелдылар. Кешеләрне йөдәткән кышкы киеренкелек муенны буып торган тар яканың сәдәбе өзелгәндәй шырт итте дә бәндәләр яныннан читкә шылды.
Менә тышта чебен-черки, озынборыннар очып йөри башлады. Шул мәхлукларның яз аенда иң беренче күренүләре дә ни шатлык, ни манзара, ни тантана! 
Язны иң беренче чәчәкләр белән каршылаучы шомыртлар бөтен аклыгы белән шартлыйм дип тора, һәр шомырт агачы — ак таучык...
Илаһым! Тереклегең — тере! Язлар бу, язлар...
...Кошлар артыннан "Шөн шахтерлары" туган авылларына кайтты.
Шөн ягының шактый гына ирләре көзге бакча-кыр эшләре тәмамлануга, язга кадәр ялланып, Урал шахталарына эшкә китәләр иде. Шулай йөри-йөри, кайберләре гаиләләре белән шунда төпләнеп тә калдылар. Алар үзләрен "Урал шахтерлары" дип атыйлар иде. Ә менә "көз китеп, яз кайтып" йөрүчеләр үзләрен "Шөн шахтерлары" дип атады. Уралда төпләнеп калганнар аларны исә "кошлар" дип кенә үртәделәр. Әлбәттә, көлеп...
Әнә шул "кошлар"ны Пүләнкә олаучылары алган-булган күчтәнәч-бүләкләре белән бергә Сасмак дигән авылга кадәр илтеп куя. Аннан соң алар, Сасмакта бераз сыйланып, биш чакрым араны җәяү генә тәпилиләр. Ни сәбәптән җәяү кайталар? Югыйсә олаучы урыс агайлар "бай шахтерлар"ны Шөннең нәкъ үзенә, кирәк икән, Мәчкәрә байлары салдырган, Аяз хәзрәт муллалык иткән күркәм мәчет янына, әле авылның абыйлы-энеле Сабир һәм Шакир бай Хәзрәтовлар элек тоткан өч таш кибет тирәсенә дә алып килеп куярга каршы түгелләр. Түләсеннәр генә! Юк шул! "Шөн шахтерлары"на әбәзәтелни өч татар авылын җәяүләп узарга кирәк. Гармун уйнап, җыр җырлап. Алган күчтәнәч-бүләкләрен күрсәтеп. Кигән яңа өс-баш, хром итек, матур кепканы да күрми калмасыннар. Баш киеме генә булса да, анысы кеше матурлыгының таҗы бит ул!
Өч татар авылында күпме кызлар!
Ә Мөхәммәт өйләнгәнме әле? Юк. Ольгадан соң хатынкыздан курка ул. Яннарына аяк атламый. Якынрак килсә, шундук җен-пәригә әйләнерләр кебек.
Әнә шундый хатын сөймәскә әйләнде ул. Баштарак үзенең башы шап итеп түшәменә тия торган җир идәнле хәерче өеннән оялып йөрде. Егерме беренче елны Биектауда лапас салганда башына бәпкә төшеп үлеп терелгәннән соң, берничә ел әтисе эшләгән су тегермәнендә ятты. Монда эшләү әтисе юлыннан китү генә түгел, ә Шөннең икенче тегермәнчесе Федорычка хөрмәт йөзеннән дә иде. Ә иң дөресе, халык бу эшкә күнүен сораган иде ич! Халык синнән сорый икән, димәк, син халыкка сыясың. Халыкка сыю — бу бит һәркемгә дә эләкми торган дан-дәрәҗә, зур шөһрәт! Нәрсә дигән иде әле Хөснимәрдән агай, Хөснимәрдән фәйләсуф?
— Мин халыкка сыйсам, халык минем җаныма сыя,— дигән иде ул. 
Халык сине үзенә сыйдырса, син халыкны җаныңа сыйдырырга тиешсең дә тиеш инде ул! Ә бит бервакыт Хөснимәрдән агай, Казанда авырып ятканда:
— Мин күбрәк кешеләр турында уйладым, ә кешеләр үзләре турында гына, — дип тә ычкындырды. Ни сәбәптән болай диде авыру агае?
Ә бит әле ул:
— Кеше турында булганыннан, булдыра алганыннан да артыграк, күтәребрәк уйларга кирәк, ә без гел киметеп уйлыйбыз,— дип тә әйткән иде. Әй, Хөснимәрдән фәйләсуф! Раббым нигә сиңа гомерне жәлләп кенә биргән, ә?! Бер гаебең өченме? Ул "Гаебе — Олуг Гөнаһы" турында да сөйләгән иде.
Хөснимәрдәннең шулкадәрле дә дөньяны танып беләсе килгән ки, бервакытны ул теләге шундый да авыр-газаплы чиргә әйләнгән ки, фәйләсуф җиде көн, җиде төн ач-ялангач килеш салкын кар базында ятып, Аллаһыга ялварып:
— Хакыйкатьнең бер читен генә булса да ач миңа, Раббым! — дигән.
Ул, шул сүзләрне һәр көн кабатлый-кабатлый, җиде килограмм, ягъни унҗиде-унсигез гөрәнкә авырлыгын җуйган, аңсыз калган чаклары да булган. Әнә шулай үзенчә "Диоген бүчкәсе"ндә ятуының дүртенче көнендә бер аваз ишеткәндәй булган ул:
— Кояш барында шәм яндырмыйлар!
Бишенче көндә тәгаенрәк сүз ишетелгәндәй булган:
— Миңа яңа пәйгамбәр кирәк түгел әле. Булганнары җиткән. Ә син арадашчы була аласың!
Алтынчы көнне ризасызлык яңгыраган:
— Аздыгыз сез, кешеләр!
Җиденче көнне илаһи кисәтү иңрәгән:
— Әле мин сезгә тагын бер Туфан җибәрермен! Ул Кызыл һәм Зур йолдызлар арасыннан дәвер фәрештәсе белән килер. Моны алдагылар белер. Онытмагыз, өч йөз алтмыш елга — бер кисәтү, өч мең алты йөз елга — бер Туфан...
Хөснимәрдән баздан сытылып чыккан. Үзе нәкъ өрәк кыяфәтле икән!
...Шуларны да искә төшерде Мөхәммәт, өч татар авылы аша Шөнгә якынлашканда. Әнә Заһидулла — чая егет, артык тирән уйларга кереп тормады, һәр авылны шаулап-гөрләп узды, кызларга күз кысты. Очраган танышларын сыйлады, үзе дә сыйланды. Тегеләр аны күкләргә чөеп мактадылар, исерә төшкәч, үзләре дә мактандылар, тагын сый эләкмәсме дип, турыдан-туры аңа ялагайландылар, әмма үзләрен бик сак тоттылар: Заһидулланың йодрыгы төшсә, сине түгел, мунчаңны аудара да аудара инде ул. Аның белән бик чамалап сөйләшергә кирәк, егет бит, сугыш чукмары булудан бигрәк, бик тә туры кеше, бер генә ялганны да сөйми. Кызурак канлы булса да, саф җанлы ул, ачык күңелле, ярдәмчел һәм юмарт.
Әнә Әхмәдулла да өйләнмәгән егет, шуңа карамастан акылы, сабырлыгы, төпле уй-фикерләре, хәтта салкын канлылыгы белән алдыра һәм шулар белән бик күпләрдән өстен тора.
Ул былтыр яңа йорт салды, быел өйләнергә йөри. Заһидулланың да күз атып йөргән кызы бар — Аяз мулланың гүзәл Заһидәсе. Кара син аны, ә? Заһидулла — Заһидә! Заһид — Заһидә! Чүт кенә Таһир-Зөһрә түгел, чөнки Заһид — Заһидә дигәндә бөек мәхәббәт геройлары Таһир-Зөһрә, Ләйлә-Мәжңүн, Хөсрәү-Ширин, Иосыф-Зөләйха искә төшә. Ә Мөхәммәтнең күз аткан, йөреп киткән бер кызы да юк! Хет үзенә сиздерми генә гашыйк булып йөргәне дә. Хәер, ничә еллар тегермәндә ятып... Тегермән күсесенә кызлар күз сала димени?! Бер җилпуч онга алданып, әтисе кебек гомер уздырды шунда. Ярый әле эчкече булып китмәде. Чәкәш, Өчнәвер урыслары тегермәнчегә хәмер белән сало да алып киләләр иде ич! Әмма Мөхәммәт, әтисе эчеп үлгәннән соң, биргән антына тугры калды. Хәмер белән салоны авызына алу түгел, якын да китермәде. Тәмәке тартучылар яныннан үзе китеп барды. Һәр кичне йоклар алдыннан түшәгендә килеш кенә намаз укыды, ата-анасын, әби-бабаларын искә алып дога кылды. Бу ничектер Мөхәммәтчәрәк дога-намаз иде.
Өйне дә салды ул. Берүзе диярлек. Дөрес, бура күтәрү, чутлау-мүкләү эшләренә авыл халкы өмәгә килде. Өмәсез өй күтәрү ул вакытларда гөнаһ эш санала иде булса кирәк. Кешеләр авыр тормышны үзара ярдәмләшеп алып бардылар. Өмә шуның бер матур күренеше иде.
Мөхәммәтнең өе башкаларныкыннан зурлыгы белән әллә ни аерылмый иде: урам ягыннан җиде аршин, бакча ягына таба унике аршин. Хәер, егерменче елларда Шөндә җиде аршинга унике аршинлы алтыпочмаклы йортлар әллә ни күп түгел иде шул. Ә "тавык кетәге"дәй өйдә яшәгән Мөхәммәткә бу йорты хан сараедай тоелды. Шуның өстенә, Шөндәге барлык йортлардан аермалы буларак, аның өй эче бер аршинга биегрәк иде. Авыл халкы, кыш җылырак булсын өчен дип, үз йортын тәбәнәгрәк итеп сала, нигездән җиргә үк тери, балчык белән күмә. Ә Мөхәммәт башта таштан шулай ук бер аршин биеклегендәге нигез салды, шуннан соң гына ышкы белән шомартылган матур бураны аның өстенә күтәрделәр. Әлеге йортның тагы бер сере бар иде әле: аның агачларын Мөхәммәт үз җилкәсендә ташыды. Әйе, аның өшәнгән - рәк бер бахбае да бар иде инде, йортка агач әзерләгән чакта. Ләкин ул ал күчәргә салып бер бүрәнә алып кайтса, егылыр хәлгә җитә. Чегәннәрдән сатып алган иде ул аны. Алдап киткәннәр, кәһәрләр! Тыштан ялтырап торса да, эчтән калтырап тора икән шул бахбай. Хет бүрәнәсе-ние белән үзен дә күтәреп алып кайт. Менә шуңа ул аны интектереп йөрмәде, яшел үләнгә арканлап куйды да өйлек агачларны үз җилкәсендә ташыды. Урман каравылчысы Иван Федоров аның бүрәнә күтәреп урманнан килеп чыгуын күргәч, артына утырды, күзләре акайды, нигәдер борыны мышкылдады:
— Как ты, Магомед? — дип кенә сорый алды ул. — Как ты без лошади?!
— Так, — дип, кыска гына җавап бирде Мөхәммәт. Аның көчен күреп таң калган, "чудо!" дип атаган каравылчы агач өчен юньләп акча да түләтмәде. Юкса Мөхәммәт Серафима карчыкның изге бүләге — бриллиантлар утыртылган ике алтын йөзек белән! түләргә карар кылган иде бит! Менә хәзер дә шул уе өчен оялып бара егет! Аның төшенә бүрәнәбүрәнә балыклар кергән иде. Төшкә балык керү — байлыкка, ди халык. Эшләп акча ала алмады ул, әмма болгар карчыгы Серафима Мөхәммәт Болгариевка бәя биреп бетергесез ике йөзек-бүләк калдырды. Каян килеп эләккән ул Серафимага? Әби әйткән иде:
— Минем Теодор гайрәтле чагында юлбасарлар атаманы булды, — дигән иде. Дөрестер... Димәк, бу йөзекләр урланган, шуңамы кулларны пешерә. Мөхәммәт аларны ераграк яшерде...
Шулай үзалдына уйланып кайта егет...
Ә башкалар? Шөннәр укымышлы, бай тормышлы, тырыш кына түгел: шөннәр — горур халык!
Бу горурлык вакыт-вакыт мин-минлеккә кадәр барып җитә. Шөннәргә үз горурлыкларын кибеткә куеп, мескеннәргә сатарга да була. Аларга "татарье", "гололобый" дип кара, шундук маңгаеңа берне алырсың! Бигрәк тә мондый сүзләр белән Заһидулла янына килмә инде, ачуыннан кызулыгы белән имгәтеп ташлавы да бар, чөнки ул "татар" сүзен байрак итеп күтәргән:
— Мин — татар малае Заһидулла! — дип кенә җиффәрә. — Үз исемемне түбән төшерсәм дә, татар исемен түбән төшермәм! — ди.
Сабантуйлар атавында аларны каршыладылар. Абыйсының муенына ташланган Алсу ялт итеп Мөхәммәткә карап алды. Егет тетрәнеп китте...
Алсу чык бөртегедәй якты һәм кечкенә, ифрат хәрәкәтчән, тәненең һәр күзәнәгеннән көч, дәрт, терелек, сәламәтлексаулык бәреп торган чем-кара шомырт күзле, һәрчак елмаюлы йөзле, ифрат сылу, зифа гәүдәле, нык бәдәнле, нечкә билле, бит урталары нәни чокырлы, тыгыз-калын балтырлы, вә мәнле бер кыз бала иде. Мөхәммәт аптырый калды:
— Ничек аны бу көнгә кадәр күрми яшәлгән? Бер авылда яшәп? Хәер, буе өч чакрымлап булган Шөннең Мөхәммәт югары очында, беренче су тегермәне ягында, ә Алсулар түбән очта купец Стахеевның икенче су тегермәне тирәсендә яшиләр ич.
Өенә кайтып егылган егетнең ике кулына бер эш кермәде. Кышын миче ягусыз гына чыккан өйнең һавасын алыштырасы, тузан утырган өстәл-урындыкларның өстен сөртәсе, тәрәзәләрне юасы бар, чоланны чистартасы, ишегалларын себереп куясы бар. Ә уйда Алсу гына... Аның янып торган күмердәй кара шомырт күзләре. Сабантуйлар тавында абыйсы Заһидулланың кочагына ташлангач, ялт итеп аңа карап алуы. Күршеләреннән башка Мөхәммәтне юньләп каршы алучы да юк иде бугай...
Шулай!
Туганнарсыз яшәү ачы суган булса (ә ачы суганның кабыгын әрчесәң, елата!), ялгызың яшәү, ялгызлык — мәңге тишелмәс сызлавык ул. Гел дә сызлап торыр, йөрәкне әрнетер, җаныңны ашар, күңелеңне төшерер, барыбер тишелеп акмас!
Шуңамы ул, Алсуны уйлап, Әхмәдулла әйтмешли, "Чашты... Чистый чашты..."
Чәе чәй, ашы аш булмады. Йокысы качты. "Чашты шул, чистый чашты" — төннәрен гел саташты. Әллә ниләр сөйләнде, йолдызларга карап утырырга ияләнде. Аңа инде хыялый төс иңде, күзләре авыру кешенеке кебек елтырый башлады, урамнан узып киткән һәр кызга "Бу Алсу түгел микән?" дип күз ташлады. Мөхәммәтнең ирләрчә йөз чалымнары ничектер нечкәрә төште, катгыйлык кимеп, нәзбереклек тә аңа күчте. Ул, чыннан да, авыру иде — мәхәббәт чире килде аңа. Гашыйклык — моннан да бөек авыру бар микән дөньяда?! Юктыр...
Менә хәзер генә, үз гомерендә бер чын сөюгә тап булганын аңлады ул. Ольга белән булган ирле-хатынлы уйнаулар бөтенләй баттгка. нәрсә икән. Ул әле ярату — чын ярату түгел икән. Күрәсең, теләгең булса, теләсә кайсы хатын-кыз белән бу "уен"ны уйнарга була, ә менә өзелеп сөйгән берәү генә буладыр, мөгаен. Хәтта "уен"дагы парыңа: "Мин сине яратам!" — дисәң дә, болар барысы да ялган, күз буяу, ун минутлык ләззәт өчен мең утлы ялган сүзләр вулканы атылуы. Ун минут үтүгә вулкан сүнә, түшәктә яткан гәүдәгә салкын караш, читләшү, хәтта аннан җирәнү туа. Ольга белән яшәгәндә шул арны да тойды ул, чөнки ирләр үзе бирелгән хатын-кызны бик өнәп үк бетермиләр, тагылып йөргәннәрне яратмыйлар, муенга асылынганнарны күрә алмыйлар. Ир-ат яулап алган мәхәббәтенә баш ия. Бары шундый сөю генә аңа җиңү тәме, яшәү яме бирә. Чын гашыйклык кына ир затына көч-куәт, җегәр-ныклык, дәрт-дәрман, үзеңне сау-сәламәт тою алып килә ала. Шундый халәт аның җанында тагы бер уңай сыйфат тудыра.
Ул — җаваплылык хисе!
Кемдер өчен үзеңне җаваплы тою — менә нәрсә гаиләләрне, кешеләрне берләштерә. Мөхәммәт бу хисне Ольгага карата бер генә тапкыр да тоя алмады. Димәк, ул аны яратмаган...
Шушы уйлар белән ярым саташып ятканда, аны байлар йортыннан әвәләнеп ясалган клубка җыелышка чакырдылар. Ул белә иде: илдә күмәкләштерү бара. Моның асылын авыл агае белән авыл апасы аңлап бетермәсәләр дә, күмхуҗга кергән булалар, чөнки өстән кушалар бит, ә авыл куштаннары һәм ялагайлары: "Әгәр кермәсәң..." — дип куркыталар.
Дөрес, күмхуҗларны ялагайлар һәм куштаннар оештырмады. Бу эшнең башында бәлшәвик-коммунистлар торды, чөнки коллективлаштыру партиянең төп линияләренең берсеннән санала иде. Ә яшьләрдән комсомоллар бу эштә партия вәкилләренә нык кына булыштылар. Ярлы-ябагай, ялкау-сөрхәнтәй, атсыз-чатсыз, хәерче-саилчеләр дә бергә кушылып эшләргә теләк белдерделәр. Ачлы-туклы яшәргә икән — барысына шул тормыш килсен, туклыкка ирешәбез икән — һәркемнең дә кулында ипи булсын! Хәер, бу тип кешеләргә "тигезләү" дигән нәмәрсә ошый да ошый инде. Ул аның аңына нык сеңгән: мин ач икән — күрше дә ипи күрмәсен, күкрәген киереп йөрмәсен. Тук икәнбез икән — һәркем тук булсын...
Таза тормышлылар күмәкләштерүгә шикләнебрәк карадылар. Барысы булмаса да, күбесе. Егерме беренче елгы ачлыктан соң Заһидулла, Әхмәдулла, Гайнулла, кебекләрнең тормышы мантый башлаган иде инде.
Җыелышны район вәкиле Корнилов һәм гражданнар сугышы солдаты "билетлы бәлшәвик" Фәрхетдин алып бардылар. Фәрхи Мөхәммәтләр белән бер яшьтәрәк булса да, тормышлары азмы-күпме тернәкләнүгә, өйләнеп җибәрде: аның улы белән кызы да бар инде. Туры кеше булганга, халык иң беренче аңа ышанды:
— Ул әйткәч — алдамас!
Сөйләшүләргә күчкәч, иң беренче Баһави сүз алды:
— Җегерме беренче җыл гына кире кайтмасын, мин күмхуҗага түгел ... күтхуҗага да риза! Мәче ите ашап карадым инде мин. 
Халык көлеште. Район вәкиле Корнилов, Фәрхетдингә борылып: "Это несерьезно!" — диде.
Шунда "серьезный" кеше сүз алды. Бу — Сәләмә Габдрахман иде. Гражданнар сугышы солдаты.
— Эрбәлүтсия атларында,— диде ул.— Миравуй эрбәлүтсиягә кадәр барып...
— Конкретно?! — диде Корнилов, аңа кычкырып.
— Кәнкрит әйткәндә, агайлар, бу калхуз дигәннәре кирәк инде безгә. Пример, җир генә эшкәртә бангла. Сукалыйм, тырмалыйм дисәң, сука белән тырма тагарга ат кирәк. Ат дигәннәре һәркемдә бармы соң? Атлылар да бар, атсызлар да...
— Менә син! — диде залдан кемдер. Борылып карадылар. Кем булсын инде — шул туры сүзле Заһидулла. Чая баш! Түземсезрәк инде ул...
— Тик кенә утыр, Корниловны бик фетнәчел, вак, әләкчән кеше, диләр. Иң мөфтиме: сәвиткә каршы уй-фикерләреңне эчкә яшер. Ул калхуз дигәннәрен мин дә аңлап бетермим әле,— дип, тиз-тиз генә Заһидулланың колагына пышылдады Мөхәммәт.
— Чыгып сөйлә! — диде Фәрхетдин Заһидуллага. Корниловның чырае качкан иде, маңгаенда җыерчык өстендә җыерчык. Һәр җыерчыгы: "Ну, әйдә, сөйләргә чык! Ни әйтерсең икән?" — дия кебек.
— Габдрахман керер ул калхузга, — диде Заһидулла. — Эрбәлүтсия атларында миравуй пужар кабызырга йөрсә дә, аның калхузга бирер аты юк. Менә бездә бер бия, ике эш аты. Мин шуларны биреп калхузга кериммени? Ә икенче берәүнең хуҗалыгында сигез аяклы атыннан башка берние юк.
— Нинди сигез аяклы ат ул?! — дип бүртенеп сорады татарчаны ару гына аңлаган, ярыйсы гына сөйләшә алган Корнилов.
— Үрмәкүч! — диде Заһидулла.
Халык тагы көлеште. Мыскыллы авазлар да яңгырады. Моны Корнилов колхозга каршы төшү дип аңлады.
— Безобразие! — диде ул. — Бу бит фетнә!
— Безнең эш үгетләү. Көчләмик. Халык үзе уйласын,— диде Фәрхетдин Корниловка җайлап кына.
— Ә теге... "Үрмәкүч" кем ул?
— Гражданнар сугышы солдаты. Батыр солдат! Бик гайрәтле егет!
— Күренеп тора... Бераз куыгын киметәсе иде моның.
— Авылдашлар, — диде Фәрхетдин Зәйнәгытдинов, утырган урыныннан аягына басып. — Безнең эш — үгетләү. Әйе, мин, "колхозга керегез!" дим. Менә бүген иң беренче булып үзем язылам. Кемнәр икеләнеп тора икән, өенә кайткач, тагы бер тапкыр уйлансын. Монысы — факт! Җыелышка килгәнегезгә рәхмәт!
Халык Фәрхетдинне ярата иде, аңа ияреп шактый кеше күмәк хуҗалыкка язылды, ә Мөхәммәтне колхозга тегермәне алып керде, чөнки тегермән колхоз милкенә кертелде. Районда иң беренче булып төзелгән Шөн колхозына "Кызыл шахтер" исеме бирелде, аның рәисе утырган кәнсәләрдә (Шакир бай йорты) зур гына көзге, ике шкаф тора иде. Шкаф өстендә — шахтер лампасы...
...Мөхәммәт тегермәнгә бара иде...
Әйе, бара иде...
Әйе шул, ба-ра...
Шунда... Килсә килә икән! — Алсу килә! Көлеп килә.
— Исәнме, Мөхәммәт абый, — диде ул, якты елмаеп.
— Ни... — дип, тотлыкты Мөхәммәт.
— Ипиең чиме? — Алсу матур итеп көлеп җибәрде.
— Иң мөфтиме...
— Бәрәч, безнең Мөхәммәт абыебыз мөфти дә икән әле...
"И чукынчык кыз, үтерә бит бу!" — дип, эчтән генә уйланып алды егет. Ә үзе ордым-бәрдем сорап куйды:
— Исемең ничек әле?
— Үпкәлим, Мөхәммәт абый, — дип, иреннәрен матур гына турсайтты Алсу, йөзенә хәтта газаплы җитдилек тә өстәлде: "Исемемне дә белми..."
— Бу сорауны моннан җиде-сигез ел элек биргән идең бит, Мөхәммәт абый!
— Әйе... Биргән идем... Иң мөфтиме, үлеп терелгән елым...
Кыз сискәнеп китте. Мөхәммәт буталчык уйлардан, киреле-морылы сүзләрдән арынды:
— Алсу, бүген кич тегермән янына кил әле!
— Кызлар егетләр янына түгел, егетләр кызлар янына килә бугай, Мөхәммәт абый,— диде Алсу, аның очрашуга чакыруыннан кинәт туган шатлыгын яшерергә тырышып.
— Мин сезнең яктагы, түбән тегермән турында әйтәм...
— Ул бит инде эшләми, анда он тартып булмас,— дип, тагы шаяртмак булды Алсу.
— Мин уйнап әйтмим! Киләсеңме? — диде Мөхәммәт, аның шомырт кара күзләренә туры карап.
Аңлады, сизде, тойды Алсу: егет аңа битараф түгел. Юк, түгел! Ал арны Сабантуй тавында каршылаганнан соң, Алсуның йөрәгендә биниһая олуг учак кабынган иде инде. Хәер, шул егерме беренче елны урында яткан Мөхәммәткә сөт керткәннән бирле, гади генә "Исемең ничек?" сүзеннән соң кызның күңеленә әллә нинди тынгысыз тынычсызлык керде. Ул егеткә туры карый алмый иде, аны күргән саен, әллә ничек дәртсенеп китә. Җәйләрен Нократ буендагы комлыкта, кышларын кар-бәс белән томаланган тәрәзә пыяласына Мөхәммәтнең рәсемен төшереп азаплана иде. Бу эш юктан маташу булмыйча, гашыйк кызның җитди иҗади эше иде. Өй мәшәкатьләре кимеп торган арада, шулай җан сусавын басу иде ул. Бу өлкәдә аңа сәләт күкнең үзеннән сеңдерелеп, рәссамлык аның өчен гади нәрсә генә түгел, ә күңеленә оры булып ябышкан серле-тылсымлы, мистик галәмият, җан балкышы, рухи яктырыш, яшәүнең йөрәгенә ятышлы бер матур, рәхәтле-ләззәтле, очкынлы-ялкынлы ягы иде.
Газаплы да, татлы да нәрсә ул иҗат!
...Кич...
Чикерткәләр чурлый, су буенда бакалар үзләренчә җыр суза. Тын, җылы, йомигак төн...
Озак көтте Алсуны Мөхәммәт. Менә агачлар арасыннан аның ак күлмәге чалынып китте. Кыз килеп җитүгә, егет аны күтәреп алды. Бераз куркынган Алсу аның таза-нык муенын чытырдатып кысты. Егет әйләнгеч юллар белән аны күтәргән килеш ярты чакрым атлап, капка төпләренә бастырып куйды:
— Минем яныма килгәнең өчен бик зур рәхмәт!
ИКЕНЧЕ БҮЛЕК
шӘ РӘфЕТДИН
Икенче көнне Заһидулланы районга чакыртып алдылар.
— Син нәрсә, халыкны колхозга каршы котыртып йөрисең? — диделәр аңа милиция бүлегендә.
— Минем беркемне дә колхозга каршы котыртканым юк! — диде Заһидулла катгый рәвештә, үзенең хаклыгына нык ыиганып.
— Ә җыелыштагы сүзләрең?!
Районга китәр алдыннан гына Мөхәммәт аңа:
— Анда авызыңа су кап! Монда ярый инде, үзебезнекеләр, — дигән иде. — Онытма, озын теллеләр кыска гомерле була.
Шул турыда уйланып тора иде Заһидулла.
— Ә җыелыштагы сүзләрең?! — дигәнгә сискәнебрәк китте. "Суын, суын, ярсыма, тыел! Сабырлык төбе — сары алтын, ә сабырлык өчен тыела белергә кирәк", — дип уйлап алды ул эчтән генә.
— Мин җыелышта колхозга каршы бер сүз дә әйтмәдем, — диде ул сорау алучыга. 
— Ә нигә үзең колхозга кермисең?
— Уйлыйм әле...
— Кара аны, озак уйланма. Мин синең турыңда сорашып торырмын. Ә хәзергә азат, шулай да төрмә сагынып тора бугай үзеңне,— дип озаттылар аны милиция бүлегеннән.
Куркыту-кисәтүләргә һәрвакыт җирәнеп караган Заһидулла борылып аларга бер "бик шәп сүз" әйтмәкче булган иде, тагы Мөхәммәтнең үгетләве исенә килде:
— Сак бул! Тизәккә басма — исе чыгар, бүкәнгә типмә — аягың каймыгыр...
Шул сүзләрне хәтеренә китерү аны коткарды да, чөнки тегеләр нәкъ менә аның ярсып китүен, каршы төшүен көтәләр иде. "Контра"га актив рәвештә көрәш алып баруларын күрсәтү өчен, Заһидулла кебек "бер экземпляр" кирәк иде аларга. Әмма...
Заһидулла тиз кызып китүчән булса да, тиз генә басыла да белә иде. Аннан соң ул күңеленең бер чите белән бөл арның үзенә тозак коруын сизде. Сүзләрең бакыр булганда, дәшмәвең көмеш икәнен шундук аңлады һәм, Мөхәммәт әйтмешли, авызына "су капты". Әти-әнисен дә хәтерләде: "Мине төрмәгә япсалар, алар нишләр?" Шунда ук Заһидәсе дә исенә төште:
— Аңа өйләнергә йөрим бит мин. Инде ризалыгын да алдым. Аяз хәзрәт белән Асыл абыстай каршы килмәсәләр...
Заһидулланың, төрмәгә ябылып, бераз акыл алып кайтуын Сәләмә Габдрахман бик теләгән иде. Җыелышта барлык кеше алдында адәм рисвае итте ич. Әмма дә ләкин... Теләк күп вакытта теләк кенә булып кала шул, бик-бик күп теләкләр эшкә әйләнми, тормышка ашмый шул! Югыйсә кемнәр генә ни теләмәс тә нәрсәләр сорап теләнмәс! Тезләнмәсләр дә көчле теләккә буйсынып тезләнә.
Заһидулланың районнан сау-таза килеш үз аягы белән кайтып килүе авыл халкын шатландырды. Ләкин бик күпләр бу хәлдән үзләренә сабак алдылар һәм телләрен тешләре артында бикләбрәк тоттылар:
— Калхузга каршы сүз әйтергә ярамый икән. Бу сәвиткә каршы чыгу була. Моның өченме?!
Заһидулланың исән-имин кайтуына әти-әнисе белән Заһидәдән кала иң сөенгән кеше Мөхәммәт булгандыр. Дөрес, Әхмәдулла белән Фәрхетдин дә шат иделәр, башкалар да кулын кысып ризалык белдереп уздылар. Ә Мөхәммәт аны тегермәненнән чыгып каршы алды:
— Иә, ничек?
— Су каптым!
— Иң мөфтиме, вакытында тыелырга кирәк. Тыела белү — акыллылык билгесе. Тел теләсә нәрсә әйтү өчен, үзеңә зыянга такылдау өчен бирелмәгән безгә... Йә, ярый! Рәхмәт, акылыңнан чыгып китмәгәнсең...
Ул инде, Заһидулла кайтмый микән дип, берничә мәртәбә чыгып караган иде. Ә аңарчы бер сәер-кызык хәлгә тап булды: тыштан тегермәнгә бер чебен очып керде. Алар монда болай да күп буталалар. Ләкин монысы башкалардан нык кына аерыла: шома сыртлы, зәңгәрсу канатлы эре генә нәрсә. Үзе чамасыз безелди, тавышы да шактый калын — төклетураныкы кебек. Менә ул Мөхәммәтнең маңгаена утырды. Кулын күтәрә төшсә дә, үтермәде аны Мөхәммәт, чөнки шул чакта Заһидулла исенә килде.
— Кит, чебен! — диде ул канатлы мәхлукка. — Олак бар, юкка тавышланып йөрмә...
Чебен очып киткәч, эченнән генә: "Ул да җан иясе бит..." — дип, үз гамәленең дөреслегенә үзен ышандырды.
— Без Алсу белән... — диде Мөхәммәт Заһидуллага, милиция бүлегендә сорау алулар, янаулар турында сорашып иптәшенең саруын кайнатасы килмәде.
— Нәрсә Алсу белән? — дигән булды Заһидулла, хәйләле елмаеп.
— Йөрибез!
— Йөрегез соң...
— Йөрү дигәч тә... Мин аны бик яратам!
— Менә рәхмәт! — диде Заһидулла көлеп.
— Көзгә өйләнешергә исәп, — дип куйды Мөхәммәт, рәхәт елмаеп.
— Алсу нәрсә ди?
— Ул риза!
— Әти-әни бу турыда беләләрме соң?
— Юк әле. Алдан ук белгертеп куясы килми. Куркам, бәхетемнең бер чите кителер кебек. Ә син безгә ризамы? — дип сорады ул турыдан-туры.
— Бер-берсен яраткан егет-кызга кем риза булмасын ди? Сорап торган буласың тагы!
Мөхәммәт кордашының җавабыннан бик тә разый калды, җанында ниндидер канәгатьлелек, күңел күтәренкелеге, әйбәт кәеф туды. "Да, кыз да утызда..." — дигән ди берәү.
Мөхәммәт тә утызын тутырып килә иде инде. Хәер, егетләр өчен утыз яшь өйләнеп җибәрү өчен кулай вакыт ул. Монысы яшьлек юләрлеге белән Ольгага өйләнү түгел инде. Монда Хөснимәрдән агай белән Мәхмүдбәк абыйның үгетләве дә кирәк түгел. Дөресрәге, ул Ольгага өйләнмәде дә бугай, "гүзәл полячка" үзе аңа "өйләнде" кебек...
...Заһидулланы милициядә "төснәтеп" кайтарганнан соң, авылда ике вакыйга булып алды. Беренчесе: Фәрхетдин Зәйнәгытдиновны район үзәгенә эшкә алулары иде. Аны җир бүлеге нәчәлниге итеп билгеләделәр. Колхозчыларны тагы җыелышка чакырдылар. Менә шул вакыт Сәләмә Габдрахман сайрап күрсәтте инде! Бу сүзне район вәкиле алдында әйтмим дисә дә, "эрбәлүтсия атлары" да ычкынды аның теленнән, "Ленин-Сталин партиясе" дә калмады, "миравуй пужар"ны да өстәде. Ул алдан ук авыл советы рәисе белән партячейка секретарен "майлап куйган" иде, берничә ялагай белән куштаннарны да әзерләп-көйләп өлгерде. Габдрахман бар көче белән колхоз рәисе булырга омтылды һәм моңа иреште дә. Ә бит Фәрхетдин Корниловка:
— Минем урынга тегермәнче Мөхәммәтне куегыз. Белеме дә җитәрлек, урысчасы да чарланган. Иң әһәмиятлесе: халык аңа ышана, хөрмәт белән карый. Туры сүзле, вөҗданлы кеше. Тиктомалдан беркемне дә рәнҗетмәс, — дигән иде, тегесе аның сүзенә колак салмады.
Яңа рәисне сайларга район вәкиле буларак Фәрхетдин үзе килергә тиеш иде, ләкин ни сәбәптәндер авылына кайта алмады. Корнилов кыска гына:
— Ул авырып тора,— диде.
— Әле кичә генә күрдек, таза-сау иде бит, ничек өзлегеп киткән соң ул? — дип сорады кызыксынучылар.
— Белмим. Мин доктор түгел! — дип, сүзне өзде Корнилов. Дөресе, ул Туры Фәрхине өнәп бетерми иде.
Дөрес, халык Фәрхетдиннең "раюнный ләчәлник" булып эшләвенә риза булды, юкса унлап татар авылы булган Пүләнкә районында "югарыдарак эшләүче" бер татар да юк. Хәер, Банат исемле бер кыз комсомолда эшли иде. Инструктормы, инспектормы шунда. Алар Шөннән Пүләнкәгә биш-алты еллар элек күчеп киткәннәр иде. Әтиләре сәүдә эшендә...
Фәрхетдиннең үзен рәислеккә димләвенә анык берни әйтмәсә дә, бу эшкә күпмедер риза булса да, Мөхәммәт җыелышта "речь толкать" итеп тормады, ә Габдрахманның кайнар нотыгыннан соң: "Эшләсен әйдә! Бик атлыгып тора бит", — дип уйлады. Шуның өстенә ул кордашының эшкә каты икәнен белә иде. Көч-җегәргә килгәндә дә бер дә сәләмә кеше түгел, Мөхәммәт белән Заһидулладан кала Габдрахман авылның иң куәтле кешесе иде. Кешеләрне үз артыннан ияртә белә, ә бу сәләт бик сирәк кешеләрдә генә була бит. Шуның өстенә командалык итәргә дә ярата һәм һәркемгә аерым "путхут" ясый да белә. Мөхәммәткә дә шундый, үзе әйтмешли, "путхут" ясады:
— Син, кордый, — диде ул аңарга. — Тегермән, пример, пулный худка эшләми инде ул. Син, кордый, анда гына бикләнеп ятма, сине, безнең картларча әйтсәк, "ләчәлник" тә итик әле. Син, кордый, пужарнайны кулыңа ал әле. Берүзеңә биш ат, ике ярдәмче, вә дә килеп, Хәбәч карт. Ул, үзең беләсең, төнге каравылчы...
— Уйлап карармын, — диде Мөхәммәт сабыр гына.
— Ә син уйлама, эшлә син! Без барыбыз да, пример, матур сөйлибез, матур итеп эшли генә белмибез. Ә пужарнайда эшләүнең нәрсә икәнен беләсең бит. Бигрәк тә җәй пужар куркынычы арта. Ут белән судан берни калмый!
— Шулай булгач, "эрбәлүтсия атларында миравуй пужар" кабызып торасы да юк! — дип, аны бик нык чеметте Мөхәммәт. Тегесе аңламаганга сабышты:
— Сүз сүз белән, кордый, эш эш белән! Пример... — Рәис булып алгач, Габдрахман үзе белгән яисә ишеткән шактый гына урыс сүзләрен куигып сөйли башлады: "пример", "наш великийвождь", "коллективизация", "срок", "задание", "устав", "партлиния" һәм башкалар шундыйлардан иде.
Шулай итеп, Мөхәммәт янгынчы булып китте. Дөресен әйткәндә, тегермәндә яту аны туйдырган иде инде: халыкның онлык ашлыгы чамалы, бүген кемдер килсә, иртәгә эт тә юк! Ятасың ялгызың, бары Алсу белән кичке очрашулар гына аның күңелен ача, киләчәккә өмет-ышаныч тудыра иде...
Ә беркөнне...
Авылдашының соравы буенча, ул тегермәнгә он тартырга киткән иде. Капчыкка соңгы җилпуч арыш онын лар төбеннән кырып-себереп ятканда, ашыгып сулуы капкан Хәбәч карт килеп керде:
— Ләчәлник! — диде ул, шөбһәле йөз белән.
— Нәрсә? — дип көлемсерәде Мөхәммәт. — Каланчадагы суга торган тимерең өзелеп төшкән мәллә?!
— Юк! — диде картлач. — Пужарнайга мәет китерделәр.
— Кайдан? — дип аптырый калды Мөхәммәт тә.
— Нократтан агып килгәндә, балыкчы Мәгъсүм күргән үзен. Суда ятып шешенеп-бозылып беткән инде ул...
Тегермәнне бикләп, янгын сараена ашыктылар. Ат җәймәсе капланган үлек бер караңгырак почмакта ята иде. Мөхәммәт, җәймәне чак кына күтәреп, аның йөзенә бакты һәм чүт артына утырмады:
— Похмелкин? Генка...
Муенында чиләк... Тимерчыбык белән бәйләп куйганнар. Чиләккә ком яисә таш тутырганнар, күрәсең...
Өзек-өзек көннәр тезелеп кенә килә...
Нигә "өзек-өзек көннәр"?
Генка Похмелкинның үле гәүдәсен янгын сараеның караңгы почмагында күрү, бигрәк тә аның өстендә чебеннәр 291 нең болыт булып кайнашуы, мәеттән килгән укшыткыч сасы ис, өстенә ат тире сеңгән пычрак җәймә каплап куелуы — коточкыч бер авыр сурәт булып Мөхәммәтнең күңеленә сытылып-изелеп керде. Шуның өстенә Генканың борыны маңгае белән тоташкан урында нык кына яньчелгән, сул чигәсе кангамы, балчыккамы укмашкан. Похмелкинга башта авыр тимер әйбер белән сукканнар, аннан соң, муенына чиләк бәйләп, шул чиләккә таш яисә ком тутырып суга атканнар. Ольга Нократ буендагы бер авылда аның әшнәләреме шунда, әллә туганнарымы яши дигән иде ич. Генка Ольганы да бераз вакытка шул авылга алып китмәкче булган бит...
Ольга, Ольга...
Ни генә димә, күпме генә фараз кылма, хет төннәр буе гөманлап ят: Похмелкинның үлемендә аның кулы уйнаганы сизелә иде...
Үчкә — үч, үлемгә — үлем!
Ул бер үк вакытта фәрештә дә, шайтан да иде. Ярата — чын күңелдән! Күрә алмый — бөтен йөрәге белән! Әнә Генка Похмелкинны интектереп үтергәннәр, газаплары үле йөзендә дә чагыла иде хәтта. Шулай тоелды...
Азак диңгезеннән Казанга кайткач, Мөхәммәт һәрвакытта диярлек Ольга янында Похмелкинның шәүләсен күрде. Озаграк вакытка Казан урамнарына чыгып китсә, кайтып керүгә Ольга борчыла, борсалана иде. Теге әкияттәге дию кебек "Адәм исе бар!" дип куярсың.
Нигә ике дә уйламыйча, күзен дә йоммыйча Ольганы ташлап китте ул? Мөхәммәтне флигельдән әнә шул "Похмелкин исе" куа иде. Ул һәр көн, һәр төн диярлек Генканың янәшәдә генә булуын тойды. Бу әйтеп бетермәслек авыр хәл булып, егет башын кая алып качарга белми йөрде. Яшәдеме ул бу вакытта Ольга белән? Юк! Ул торды гына... Ә яшәү белән тору, тереклек итү белән тормыш корып азаплану арасында зур аерма бар. Нәрсә дигән иде Хөснимәрдән агай — авыл фәйләсуфы?
— Динебезнең биш баганасы булган кебек, яшәештә Кеше өчен иң кирәк биш нәрсә бар. Болар:
1) тән-бәдәннең исән-саулыгы;
2) җан-рухның тынычлыгы, иманлылыгы;
3) гаилә ныклыгы;
4) тормыш иминлеге;
5) йорт-җир, милләтең бөтенлеге.
Похмелкинның мәете Мөхәммәтнең җан тынычлыгын алды, рухына кара болытлар җыйды. Азак диңгезендә аны ишкәк белән сугып үтерергә теләгән, Ольганың әтисе дворян Адам Азадович Василевскийны үтереп, гәүдәсен дуңгызларга тураклап салган кансыз, кабахәт, явыз бу кешенең мәете Нократ буйлап агып килгән дә... — һич көтмәгәндә кара ямьсез истәлек, канлы хәтер булып аның күңеленә кереп утырды. Куа-куа Мөхәммәт аны хәтереннән, һич кенә дә куып чыгара алмый. Шуңамы төннәре йокысыз уза... Шуңамы көннәре әллә ничек өзек-өзек кенә тезелеп килә... Чирне дә куа ала чын ир, ә хәтерне — юк!
.. .Тыттгта елак, мәгънәсез, эчпошыргыч яңгыр сибәләп куя да нәрсәгәдер төртелгәндәй туктап кала. Шул кинәт сибәләве белән йоклар-йокламас яткан Мөхәммәтнең хәтерен яңарта. Гүя сүнгән лампага ут элә. Дөньяда яфрактай яшел, кардай ак, кояштай сары, комдай көрән, күк йөзедәй зәңгәр, кандай кызыл яңгырлар да була.
"Өйләнергә кирәк! Быел көзгә үк өйләнергә..." — дип уйлый ул. Күз алдына Алсу килеп баса һәм бар кара хәтерне юып төшерә. Ул татлы хыялларга чума... һәр яңгыр — салават күперенең бер төсе ул. Бары күрә белергә генә кирәк! Күңел күзләре белән...
Икенче мизгелдә ул, Похмелкин турында уйлаудан арынырга теләп, Заһидулланы исенә төшерә: "Өйләнүгә, Заһидәсе белән азмы-күпме тормады, Вятка-Нократ аръягына, аюлар янына качты. Шунда йорт, каралты-кура җиткерә дә үзенчә яши, имеш! Мин ирекле кеше, ди. Ничек яшисем килә, шулай яшим, ди. Габдрахманнар "мне не указ", ди.
— Ялгышасың! — диде аңа Мөхәммәт.
— Нәрсәдә минем хатам? — дип сорады Заһидулла турыдан-туры.
— Авылдан... Халыктан аерылуыңда!
— Габдрахман кубызына биергә кушасыңмы?
— Калхузда эшләп тә үз кубызыңа биергә була...
— Нигә син үзең рәислеккә кермәдең?
— Халык сорамады ич!
— Халык, халык... — диде ярсып Заһидулла. — Калхуз рәисен сайлауны өч ялагай, биш куштан хәл итте. Менә сиңа халык!
— Халык — кара сарык, дип тә өстә инде...
— Анысына ук телем бармый, Мөхәммәт. Шулай да халыкның битарафлыгы, өркәклеге, куркаклыгына ачу килә минем. Җыйнаулашып үз сүзен әйтергә җөрьәт итми. Аны гел нәрсәдер тотып килә. Авыл агаен бигрәк тә... "Тимә миңа — тимәм сиңа!" Менә аның төп дога-аяте, тормыш кагыйдәсе, яшәү кануны, Коръәни сүрәсе.
— Халыкка кагылма! — диде Мөхәммәт. — Ул болай да изелгән, тапталган. Егерме беренче елгы афәт-ачлыкны гына хәтерлә, ничек кырылды авылдашлар...
— Габдрахманнар "Әмрикә күчтәнәче" бүлеп яттылар,— диде Заһидулла, аңа каршы төшеп. — Менә күрерсең, әҗерен алачак әле ул, халык өлеше тишелеп чыгачак!
— Иә, ярый! — диде Мөхәммәт, аның белән килешә төшеп. — Иң мөфтиме, сугыш белән ачлык кына булмасын! Менә дөньяның куркынычы шунда. Без барыбыз да гражданнар сугышын һәм ачлыкны уздык. Башка... Раббым күрсәтмәсен!
...Нократ суы май аенда мул булып болыннарга җәелгән иде. Инде менә көмеш елга үз ярларына кайтты. Чәчү тәмам булып, кояш тагы да яктырак карый башлагач һәм ныграк кыздыра төшкәч, су басып узган болыннарда куерып яшел үлән күтәрелде, дистәләрчә күлләрдә балык калды. Дөрес, алар бармак буе чуртаннар, нәни генә елтыр бәртәсләр, олырак сәдәп кадәрле алтынсу кәрәкәләр генә әле. Көзгә үсеп җитәчәкләр! Эссегә китеп, күлләр корымаса һәм балыкларны каргалар чүпләп бетермәсә. Хәят-тереклектә яшәү өчен туктаусыз көрәш бара. Яшәү-үлем көрәше бу...
Авылда юа атнасы башланды...
Яшьләр көчтән килгәнчә, хәле булганча ясанып-киенеп, Олы күл ягындагы болынлыкка җыелдылар. Мондагы юа! Хет чалгы белән чабып ал!
Болынлыкта — чыр-чу, гармун моңы, көлү тавышлары. Баштарак кызлар — бер якта, егетләр бер читтәрәк торалар. Ике яклы "разведка" бара: кемнедер кемдер күзли, кайсыдыр икенче берәүгә сүз ката. Менә уеннар башлана:
— Бу дөнья — уен-көлкеләр дөньясы ул!
Егет халкы күзенә төшкән кызларга сүз ката, биергә чакыра, таллар арасыннан йөреп килергә тәкъдим ясый. Егет кыз алдында көязләнә, үзен "фырт" — булдыклы икәнен күрсәтә, бераз мактанып та ала, әмма дә ләкин күбрәк күңеленә кергән кызны мактый:
— Бу дөнья — мактау-мактанулар дөньясы да әле ул!
Бер төркем яшүсмерләр Мөхәммәт, Заһидулла, Әхмәдулла кебекләр алдында ачыктан-ачык ялагайлана, һәр сүзләренә колак сала, әйткән бер әмерләрен үтәргә әзер тора.
Бу дөнья — үзара ялагайланулар да дөньясы бит әле ул!
Ялагайлану — Мөхәммәтнең күрә алмаган нәрсәсе. "Ялагайлану — гаебеңне юуның, тормыш кууның, үзеңә уңайлыклар тудыруның иң җиңел-җирәнгеч вә ансат-түбән юлы ул",—дигән иде Хөснимәрдән агай. Коллар юлы... Әмма аның өчен горурлыгыңны үтерергә кирәк. Һәр ялагай — үтерүче ул.
"Ялын — ялагайланма! — дип тә өстәде Хөснимәрдән агай. — Тезләнгән дә аягына баса ала. Ялагайлансаң да — яла якма! Яла ягу — ялагайлыктан да яман..."
Шулай булгач, Хөснимәрдәнчә: ялагайлыктан да түбән, начар, әшәке яклар да бар икән кешеләрдә. Бәндә яманлыкта шайтанны да уздыра, диләр бит!
Юа атнасында кызларның чабата, галуш, ак һәм төрле оекбашлары, алъяпкыч-яулыклары бизәлгән, егетләрнең ботинка, хром-кирза итекләре шыгыр-шыгыр килгән, күлмәкләре җилдә җилфердәгән, кепка-фуражкалары чәчне янга чыгарып кырын салынган була. Болынлыкта сабантуй да булып узды.
Атна буе җыеннар китте...
Ат-арбага төялгән, хәтта самавыр, табак, калак-кашыгын, иләк-чиләген дә алган кешеләр җыеннан-җыенга йөри башлады. Күбесе туган-тумачасына атап бара, шулай да күчтәнәчкә каклаган каз, бөтен ипи, көз җыелган чикләвек, киптерелгән шомырт, бангка. тәм-томын, берәр көнлек камыр ризыкларын алырга да онытмыйлар.
Бу якларда җыеннар уза торган өч авыл бар: Ямул җыены — "Черкиле җыен", бу җыен вакытында урман-сазлыклардан миллионлаган черки көтүе күтәрелә һәм алар бәйрәм итүчеләр өстендә җанлы кара болыт булып биешеп торалар, күзгә, колак, борын тишекләренә кереп йөдәтәләр. Вахит җыены — "Базарлы җыен". Халык бу җыенга бәйрәм белән бергә сату-алу итәргә дә йөри. Әйтик, арба артына картая башлаган сыерын да тага. Итлеккә суяр иде, җәй көне аның кадәр итне кар базында гына саклап булмый. Сөт эчәм дисәң, сыер урынына кәҗә генә дә алмыйча булмый. Әнә ул үз-үзен нык яратучы ахмаклык хайванның мөгезенә үк эленгән. Ул ал арны сөзешергә дип тотмый, ә арка кашырга гына башында йөртә. Хәер, сөзешмәү — үзе үк шәп нәрсә ич. Кешеләр әнә мөгезсез дә сөзешергә генә торалар...
...Мөхәммәт үз уйларыннан үзе көлемсерәде: "Менә ахмак! Кәҗә турында фәлсәфә сатып утырган бул инде, ә?! Аңгыра һәрвакыт башкаларны үзеннән аңгырарак дип уйлый". Шулай дияр иде Хөснимәрдән агай.
Шөн җыенын "Мәчетле җыен" дип атыйлар иде, чөнки авылда ике мәчет булып, аларның манаралары дәһрилек чоры килгәч тә киселмәде, бары Шакир һәм Сабир бай йортыннан әвәләнгән клуб ишле Шөн халкы өчен тарайгач һәм искерә башлагач кына түбән мәчетне "яңа клуб"ка әйләндерделәр. Ә 1850 елны Мәчкәрә байлары белән Шөннең Шакир һәм Сабир Хәзрәтовлар белән бергә салган югары мәчете, манаралы килеш калып, гасырдан гасырларга күчеп яшәде: бераз яңартылып, түбәләре калайга алыштырылып, егерме беренче гасырга да күчте...
... Мөхәммәтнең мәйдан уртасына чыгып бил алышуга артык хирыслыгы булмаса да, көче-куәте ташып торган кеше буларак, Шөн мәйданында көрәшкә чыкты ул. Аның белән тартышырлык кеше авылда Заһидулла гына иде, ләкин ул көрәшкән кеше түгел, Заһи кул сугышына оста, менә анда Гыйбадулла улы, ай-һай!
Мөхәммәтнең батыр калуын, чиккән сөлгеләр алуын иң горурланып күзәткән кеше Алсу иде. Аның очкын күзләренең тагы да очкынланып куюын күрсәң! Егете көндәшен ипләп кенә салганда, үз-үзен белештермәстән кул чәбәкләп куюын күзәтсәң! Ул әле "Көрәш" дигән рәсем ясаячак.
Алсу үзен күкнең җиденче катында итеп сизә иде.
Җыеннар туктап азмы-күпме узуга, аръяк болыннарга печәнгә төштеләр...
"Бу дөнья — уен-көлкеләр, бәйрәмнәр дөньясы" дисәң дә, бу дөнья, иң беренче — эш-мәшәкатьләр, туктаусыз хезмәт дөньясы да ул! Бигрәк тә авыл җирендә...
Авыл — эш, эш һәм тагын эш ул. Эш дигәнең бәндәне тотучы ау ул.
Эш — мондагы халык өчен өлешенә тигән көмеше. Бу "көмеш"не алтынга да әйләндерә алмыйсың, ләкин аны бакыр итәргә дә ярамый! Ярамый — ач калуың бар...
Габдрахман Мөхәммәтне печән өстенә чакырды. Юк! Башкалар белән командалык иткән кебек тавышын бөердән генә чыгарып, акырып-бакырып тормады:
— Мөхәммәт, кордый! Көннәр яңгырсыз торганда, печәнне кибәннәргә кертергә кирәк,— диде.— Синең көчең-куәтең белән... Пример...
Әйе! Әйе шул! "Синең көч-куәтең белән җиңеп чыгарбыз" дип әйтә белде. Һәр ханның үз саны, ди... Тыңлады Мөхәммәт.
Ярдәмгә урманнан, аюлар яныннан Заһидулла да килде. Ул инде өен җиткезеп бетергән, киләсе елга каралты-кураларны салып куям дип йөри иде.
Аңламассың кеше холкын!
Заһидулла белән Габдрахман бер-берсенә һаман сырт белән торалар, ә менә печәнчеләр арасында Гыйбадулла малае үзен чын колхозник кебек тота, җир җимертеп эшли. Башкалар бер кибәнне әвәләп маташканда, алар Мөхәммәт белән икене салып куялар. Габдрахман да мыек астыннан гына елмаеп китә яннарыннан.
Чукынып китсен!
Күмәк эш — түмгәк эш түгел...
Күмәк эш — чүлмәк эш! Гөл чүлмәге...
Авылдашлар белән печән чабу, чүмәлә тарттыру, кибән салу көз, кыш, яз буена тансыкка әйләнә икән. Рәхәт иде монда Заһидуллага. Кичкырын керәшен Мәкчим дә сугылып китә, алар якын-тирәдәге саега башлаган күлләргә чуртан тотарга баралар, аннан соң корымга каралган чиләктә ысландырып кына балык шулпасы пешерәләр. Заһидулла белән Чәпчим Мәкчим, Мөхәммәткә сиздерми генә, агачлар арасына качып, берәр чәркә "чөгендер суын" төшерәләр.
Мөхәммәт сизмәмешкә салыша, ә эченнән: "Мәкчиме Мәкчим инде, яшьтән үк сәүдәгәр Стаканов белән кучер булып йөреп эчәргә өйрәнгән. Хәмердә пешкән кеше. Ә Заһи моны бит гражданнар сугышында гына каба башлаган. Бөтенләй тыелмас кеше дә түгел, кирәк чакта үзен кулга ала да белә. Нигә аңа бу челләдә шайтан суы?" — дип уйлый.
Керәшен Мәкчим — шәп кеше. Ул сөйләшергә бик тә ярата, ифрат түбәнчелекле, ярдәмчел, бәндәчел инсан. Аның ниндидер сөйкемле сөяге бар...
— Менә, Мөхәммәт энем, сезне сагынып килдем әле, — ди ул. — Чәпчим сагындым! Әндринең лапасын күргән саен, син искә төшәсең. Шундый авыр бәпкә башыңа төшеп тә исән кал әле, ә?! Төшләремә керде ул бәпкә минем. Гел сискәнеп уяна идем. Сискәнми кара! Чәпчим сискәнерсең...
— Үз башыңа төшсә, тагы да ныграк сискәнер идең әле, — дип көлә Заһидулла. — Кеше башына төшкән, күрше ашына төшкән таракан гына ул...
— Әй, карендәшләр, яратам бит мин сезне! — дип, тагы рәхәт елмая "чөгендер суы"ннан бераз кызып киткән Мәкчим. Ул бит куышлар янына килеп җиткәнче, ике җиргә туктап, аны йотып алган иде инде.
— Әйдәле, кәефең дә шәп, "әче миләш"не җиффәр! — ди аңа Заһидулла.
— Һи, карендәшләр! Аның өчен бит... Ни...— дип кенә куя Мәкчим, хәйләкәр генә елмаеп. — Әнә куышларда йокларга ятканнар инде, ә без миләшләп торырга тиешме? Юк инде, эш кешесе ял итсен. Аның моңа тулы правасы бар. Чәпчим бар! Ә син, Заһидулла, мине озата бар, менә шунда... Онытма, без Советлар Союзыныкы гына түгел, шул Союз үзе үк безнеке! Мәсәлән, чәпчим минеке!
Мөхәммәт "менә игунда"нът да аңлый: хәзер болар яигерелеп куелган җирдәге шешә төбен ялаячаклар, аннан соң куышлардан ике йөз адымнар киткәч, Мәкчим үз җырын башлаячак:
Коелардин су алганда
Төшеп калды чиләгем.
Дөнҗа безгә ачы миләш,
Кемнәр каба җиләген?.. 
Үзәк өзгеч көй бу. Сагыштан тегелгән моң...
Аны шулай итеп дөньясында бер Мәкчим генә җырлый аладыр...
Заһидулла белән Мәкчим юл чатындагы ике колачка сыймаслык юан карт тирәк янына туктыйлар. Аның юлдан күренми торган ягында бер кеше сыярлык куышы бар. Ауга, балыкка йөргәндә, әлеге черек куышка Мәкчим кайбер әйберләрен яшереп тота. Менә хәзер дә ул әлеге куышка, үз өненә чумган аюдай, кереп тә китте һәм шешәсе белән бергә ипи һәм дуңгыз салосын да тартып чыгарды. Мөхәммәт чучка маена җирәнебрәк караганга, Мәкчим салоны куышларга кадәр алып килми, шушында калдыра. Заһидулла ияләнде бугай инде, "чучка мае, фәлән-фәсмәтән" дип нәзберекләнеп тормый, "чөгендер суын" йотуга, ялт итеп кабып та куя:
— Бу арада эшти дә эшти. Иртә эшти, кич тә эшти. Эш ашап эшләр пешми, ди.
— Нәрсә ул эшти? Бер дә ашаган ризыгым түгел, — дип сорый Мәкчим.
— Борчак боткасы! Ашадым берчак пешмәгән борчак...
Мәкчим тәгәри-тәгәри көлә, үзе Заһидуллага бармак яный:
— Җегерме беренче җылны онытма! Чәпчим онытма... Эчсәң — башыңа алма, ашказаныңда кайнат!
Ә пешеп җитмәгән борчак Заһидуллага сабый килеш үлеп киткән сеңлесе булып күз алдына килә. Яшьли үлгәннәр — йөрәк ярасы алар...
Заһидулла Мәкчимне Биектауга таба озатып китә. Куышлар тирәсеннән шактый ерагайгач, алар парлап сузалар:
Дөнҗа безгә ачы миләш,
Кемнәр каба җиләген?..
...Ике кешелек куышларында берүзе генә булудан файдаланып, Мөхәммәт Алсуга дәшә:
— Йокламадыңмы әле ? Безнең куышка кереп утыр . Синең белән сөйләшәсем килә...
Йоклыймы соң Алсу!
Ул көтә бит, көтә. Егетенең бер, юк, ярты гына сүз әйтүен көтә. Әнә Бибинур да, йоклаганга сабышып, аларны тыңлап ята. Белмимени Алсу, бик белә.
Бибинурның да Мөхәммәткә "кашыгы төшкән". Ләкин ул шактый ук мин-минлекле кыз, бу турыда беркемгә дә сиздермәскә тырыша, Мөхәммәткә таба сузылган мәхәббәт җебен яшерергә маташа. Әмма...
Күзләр бит алдый алмый!
Алар барысын да тавышсыз гына кычкырып торалар...
Мөхәммәт белән Алсу җитәкләшеп болын буйлап йөриләр. Ак томаннар эчендә әкияти затлар кебек алар. 
Төнге чык аяк киемнәрен юешли. Сал кынча, тыныч, ипле, әллә нинди рәхәт, игелекле төн. Куаклар арасыннан кинәт кенә йокылы кошлар пырхылдап очып китә. Батыш күле өстеннән аксыл-көрән пар күтәрелә. Гүя Батыш биниһая олы, галәмәт зур табак, аны пешеп чыккан кайнар бәрәңге белән тутырганнар. Менә утыра пар чыгарып...
Рәхәт иде бу күл янында...
Алсу белән рәттән басып тору Мөхәммәткә әллә нинди ул тоймаган хыялый хисләр тудыра, исәрләндерә бара кебек. Алсуга да рәхәт иде...
Рәхәт! Рәхәт!! Рәхәт!!!
Шушы минутлык рәхәт тойгысы өчен дә якты дөньяга килергә ярыйдыр. Рәхәткә мәхәббәт тә кушылса, бу инде ләззәт! Тойгыларның да тойгысы, хисләрнең дә хисе...
Мөхәммәт Алсуны каз мамыгыдай җиңел генә күтәреп ала, сакланып кына маңгаеннан үбә. Кыз бөтен җаны-тәне белән аңа сыена, егетнең кыска итеп алдырган куе кара чәчләрен сыйпый.
Мөхәммәт сак вә йомшак адымнар белән аны куышларга таба алып китә. Төнгелеккә арбаларга бәйләп калдырган атларның берсе пошкырып куя. Куыш халкы күптән йоклый инде. Егет кызны аягына бастыра һәм:
— Тәмле матур төшләр күр! — дип, шалашына, озата.
— Рәхмәт! — ди кыз.— Сиңа да матур төшләр! — Ул үрелеп кенә аның яңагыннан үбеп ала һәм, җитез тиендәй, куышы эченә сикерә.
...Табигатькә көз төсмерләрен иң беренче болындагы кибәннәр алып килә. Аннан соң басу-кырлардагы арыш, бодай, арпа, солы көлтәләре һәм шул көлтәләрдән ясалып-өелеп куелган сосланнар... Тагы да соңрак, бәрәңгесе алынып, каралып калган бакчалар, саргаюга йөз тоткан агач яфраклары...
Әбиләр чуагы иде...
Бакчалар өстендә, читән-коймаларда пәрәвез җепселләре. Әле кыш турында хәбәр иткән бер генә нәрсә дә юк. Бары тирә-юнь, табигать кенә ниндидер сәер моң эчендә йөзә. Чишмәләр моңлырак челтериме шунда, елгалар сагышка манылып агамы... Күктәге кинәт күренгән кара-кучкыллы болытлар нидер хакында кисәтәме...
Күктә ни өннәр? Ни тавышсыз ораннар? Ни алхәбәр бу? Югалтулар табышымы әллә аерылулар сагышымы...
И туган як!
Нинди гүзәл тирә-ягың!
Хак Тәгалә, ялга чыгып, җирнең иң матур урыннарын күрим дисә, беркөн Нократ буена килеп чыгар иде. Шушыннан галәмнең йөрәк тибешен тыңлар иде ул. 
...Мөхәммәтнең вакыт-вакыт, Хөснимәрдән агае кебек, танып белүдә хакыйкатьнең күпмедер өлешенә ирешәсе килә, дөньяның бер читен генә ачып карарга омтыла-ашкына башлый.
Аны алда яңа тормыш, зур үзгәреш көтә. Быел көз алар Алсу белән кушылачаклар. Хәзерге вакытта аның өчен иң әһәмиятлесе әнә шул! "Иң мөфтиме" дияр иде ул үзенчә.
Хәер, алай дисәң, "иң мөфтиме" Хөснимәрдән сүзе ич!
1929 — 1930 елларның уңыигы начар булмады.
Шул көзге уңышта Мөхәммәт белән Алсуның туен уздырдылар. "Пир на весь мир" булмаса да, матур гына бәйрәм-мәҗлес булды ул. Әлбәттә, "Кызыл шахтер" колхозы крәстияннары гармунга "Шахтер көен" тарттылар:
Шахтер җегет күмер чаба,
Вак-вак итеп кисәген.
Гомерем булып, таш басмаса,
Ташламам, җанкисәгем.
Мөхәммәт кунакларга сиздерми генә Алсуның биленнән кочып алды һәм яратып күзләренә карады, үзе шундук, корт чаккандай, сискәнеп китте.
Кызның күзләренә әллә нинди сүз белән әйтеп бетермәслек тирән сагыш тулган иде.
Нәрсә бу? Ни-нәрсәне аңлата бу моңлы һәм әллә нинди эчкә яшерелгән караш?
Төнлә алар зөфаф кичен уза алмадылар:
— Бүген миңа кагылма... — диде Алсу сак кына. Егет тыңлады, кыз аның куенында, мәче баласыдай йомшак кына сыенып, мес-мес кенә килеп йоклады. Атна буе кыз аны тоткарлап килде.
— Нәрсә соң бу?! — диде тәмам гаҗизләнгән Мөхәммәт.
— Мин бу дөнья кешесе түгел бугай... Ул эштән куркам мин... — диде чарасызлыктан Алсу. — Бәлки, миңа хәмер эчеп карарга кирәктер?
— Авызыңны йом! Гөнаһ бит бу! Сафлыктан, яшьлектән көлү... — дип бүлде аны Мөхәммәт.
...Алар Заһидуллаларда соң өлгерә торган көзге алмаларны җыялар иде. Алсу көлә, чырык-чырык килә, Мөхәммәткә ымсынып-ымсындырып карый, карт алмагачның ботагы буйлап өскә таба үрмәли. Менә инде чери башлаган юан гына ботак сынып китә, Алсу аркасы, баш чүмече белән җиргә егыла һәм тынсыз кала. Күтәреп карасалар, башы — кара кан, ә алмагач төбендә үлем-мендәр булып очлы таш ята... 
* * *
Бу дөнья уен-көлкеләр дөньясы гына түгел шул, ул — үлем-җитемнәр, чир-авырулар да дөньясы... Шуңа карамастан хәтта кабер дә ике йөрәк арасында сузылган мәхәббәт җебен өзә алмый. Чын ярату һәрвакытта да бер генә буладыр, мөгаен. Хәер, алай дисәң, ярата белү — талант ич ул һәм бу талант һәркемгә дә бирелми. Дөрес, бик күпләрдә көтү булып яшәү теләге-хисе бар. Әмма ул кешеләрнең бер-берсен яратудан тумаган, ә борынгы заманнардан килгән саклану-оешу инстинкты. Пар-пар булып яшәү дә — инстинкт. Ә ярату? Бу — илаһилык...
Мөхәммәт Алсуның каберен зиярәт итәргә һич бара алмады. Югыйсә югары тегермәннән ерак идемени зират?! Шөн елгасын басмадан чыгасың да яр өстенә күтәреләсең, тагын ике йөз адымнар үргә таба атласаң, мазарстанга юлыгасың. Әмма...
Күрәсе килми Мөхәммәтнең аның каберен, юк, күрәсе килми. Шул балчык өеме астында кызның гүзәл йөзе, сылу гәүдәсе ятуга ул һич тә ышана алмый. Иргә чыгып та саф килеш китеп барган кыз иде ич ул. Зөфаф киченең дә ни икәнен белми мәңгегә югалды Алсу.
Ул үлгәч, егет сулыкты, ябыкты, йөзенә сары иңгәндәй булды. Ашаган ашы тамагына кадалды, эчкән чәеннән агу тәме килә кебек тоелды. Мөхәммәт бервакытта да үзен хис кешесе итеп санамаган иде. Менә сиңа мә! Иә, кешенең күңел төбенә төшеп кем караган ди?! Ә ул төптә ниләр генә юк...
Алар бит Алсу белән хушлаша да алмадылар: карт алмагачның черек ботагы шартлап сынды, үлем бозлы кулын кызга салды.
Ни үкенеч! Әллә ул үзенең бу дөнья кешесе түгеллеген чыннан да сизенеп яшәгәнме? Шуңа бу фани дөньядан бакыена гөнаһсыз сабыйдай, керсез нарасыйдай китәргә теләгәнме? Нәрсә бирә соң бу аңа? Аңлаешлы нәрсә түгел, һич бангка. сыймый...
Мөхәммәт күп уйланды, шуңа карамастан сүзсезләнгәннән-сүзсезләнә барды. Бары төннәрен генә үзалдына сөйләнеп ята торган булды: "Ник күпсендең аны бу дөньяда, Раббым? Алам дисәң, аның өчен мин җанымны бирергә дә әзер идем ич..."
Әмма...
Кеше өчен кеше яшәргә мөмкин, ә бәндә өчен бәндә үлә алмый. Үлем — һәркемнең үзенеке генә...
Инде чын ир-ат булган Мөхәммәт үз тормышындагы барлык кыеклы-мыеклы якларны исенә төшерде: "Кем каргышы аның баш очында? Акча эшлим дип, Хөснимәрдән агайга ияреп, әнисен ташлап, Азак диңгезенә китеп баруы дөрес түгел идеме? Әнисе рәнҗедеме аңа? Ана рәнҗеше беркөн тормышында кара язмышка әйләнәчәк олуг бер үпкәләү, чамасыз ризасызлык, дөньяга сине китергән изге затның әрнүгазаплары, авыр кичерешләре ич...
Әллә үз гомерендә бары бер генә мәртәбә, әтисенең әнисен рәнҗетүен күреп, ата кешегә җикеренүеме? Соңгы вакытларга хәмергә ияләнсә дә, әтисе начар кеше түгел иде аның. Йомшак, яхшы күңелле, ипле кеше иде ул. Ә хәмер? Монысы — йомшак холкыннан. Бигрәк тә тормыш авырлыгыннан, ниндидер түбәнлеккә төшерә торган чарасызлыктан, һәркемнең ике җилкәсендә ике фәрештә утырса, колак һәм баш артларында өч шайтан утырыр, ди. Шул шайтаннар гел яманга котырта икән. Шайтан коткысы — гөнаһ боткасы...
Без яшәгән саен яманлык чокырына төшә барабыз. Шул вакыт бу чокырга тагын да түбәнрәк төшмәскә ант бирәбез. Күпмедер вакыт уза һәм карыйбыз: тагы шул чоңгылга төшеп барабыз икән бит! Түбән төшү җиңел икән. Бары яхшылык-матурлык тавына күтәрелү генә авыр..."
Шулай дигән иде Хөснимәрдән агай...
"Иң мөфтиме", Мөхәммәт тә Алсу белән шул тауга күтәрелергә теләде. Рәссам-кыз матурлыкны күрмимени инде ул?! Мөхәммәтнең барлык омтылышы яхшылыкка таба иде! Эшлә яхшылык — көт явызлык, диләрме әле?
Алсуны ул өзелеп сөйгән иде...
Ә шулай да...
Аны туйганчы назлый-иркәли дә алмады. Кыз әллә нинди тоткарлыкка керде, атна буе тән кушылуын тыеп килде. Нигә кирәк булган аңа бу тоткарлану? Фәрештәләр аның колагына: "Син бу дөнья кешесе түгел..." — дип пышылдаганнармы әллә?
Сүндереп җиргә ташлаган бер бөртек шырпыга тормас кешеләр бар җирдә. Похмелкин кебекләр... Нигә дип бу дөньяга килә икән мондыйлар? Алар белән ничек яшәмәк кирәк ди, ә?! Иң гаҗәбе: алар да бит кеше исемен йөртә, моны ничек аңларга?
Борынгы грек философы Диоген юкка гына: "Кеше эзлим!" — димәгәндер. Бу турыда аңа, бер сөйләшеп утырганда, Ильяс хәлфә Хәзрәтов әйткән иде.
Заһидулланың да тормышы буталып бетте әнә, бары Әхмәдулла гына бирешми...
...Алсуның еллыгын уздыргач, Мөхәммәт өченче тапкыр бәхетен сынарга булды, ул өйләнергә карар кылды. Әлбәттә, күзеңне йомып теләсә кайсы хатын-кызга өйләнү түгел иде бу. "Өйләнү — түгел сөйләнү", — дигән Тукай да. Кайда гына яшәмә, ир-атка хатын-кыз кирәк! Ул өйгә нур, чисталык, пөхтәлек кертә, чиста кием-салым, тәмле аш-су булдыра. Мөхәммәтнең өйләнергә карар кылуында тагы бер төп сәбәп бар иде: менә Алсу үлгәннән бирле инде аның тирәсендә Бибинур бөтерелә. Чишмәдән суын да алып кайтып бирә, идәннәрен юып, өен дә җыештырып чыгып китә. Хәтта песигә сөт, эткә сөяк-мөяк тә алып килгәли...
— Яраттымы ул Бибинурны?
— Юк !
— Шулай булгач, ник аңарга өйләнергә карар кылды?
— Яшәргә кирәк иде, яшәргә... Ялгызлык — үтерә торган нәрсәләрдән...
Бибинур үзенә күрә генә түгел иде...
Андагы ул кирелек, тәкәбберлек! Ике-өч кешегә җитәрлек иде аның бу кире сыйфатлары. Шул ук вакытта Мөхәммәт аңа кул селтәп тә карый алмады. Ул күзләренең гел тартып торулары! Моңа адәм баласы түгел, җеннең үзе дә, шайтан да түзә алмас...
Бибинур — үзе үк җен кызы иде бит! Башкорт хатыныннан туса да. Әнисе Җомабикә дә җомыкый түгел иде.
Кыз Мөхәммәтне изалады, тилмертте, шашыну дәрәҗәсенә җиткерде, ә иң соңгы мизгелдә "алмасы"н каптырмый гына чыгып тайды. Егет тә аны "бушка" әүмәкләүдән туйды, шуңа турыдан-туры:
— Әйдә, өйләнешәбез! — диде.
— Алсу белән өйләнешкән кебек, бер атнагамы? — дип, йөрәгенә кагылды, иң изге хисенә тиде Бибинур.
— Алсуга тимә!
— Аны гына яраттың инде...
— Яраттым — мәңге онытмам!
— Мине яратмыйсың бит син, ә үзең әйләнәм дисең.
— Яратмыйча да өйләнергә мөмкинлеген мин аңладым инде. Яши торгач, ир-хатын бер-берсенә ияләшә бит. Иң мөфтиме, ике арада суыклык кына тумасын. Ә болай, ошатам мин сине, бик ошатам.
Бибинур егетнең "яратмыйча" дигән сүзенә үпкәләп китеп барды.
...Кыш җитте...
Җир өстендә ак куяндай ап-ак кар ята...
Декабрь ае әле бу, кыш башы. Көннәр үтергеч кыска, төннәр өч торып, өч ятып йокларлык озын.
Кыш үзенең аклыгы белән күңел тынычлыгы да алып килә. Көз сугыласы көлтәләр сугылган, киптереләсе ашлык киптерелгән, алынасы бәрәңге алынган. Тагын нишләргә? Хәзер, колхозчы булгач, Урал шахталарына күмер чабарга китеп булмый. Ят үз өеңдә өнеңдәге аю кебек. Иртә белән кар көрисе, терлекләргә печән бирәсе барын бар да... Болар барысы да ярты сәгатьлек эш.
"Кызыл шахтер" колхозы бу кышта атлар сарае салу өчен Бояр урманыннан агач кисәргә булды. Башта Габдрахман урманчы Андрей янына барып кырт-мырт сөйләшеп карады :
— Калхуз өчен... Партия линиясен тормышка ашырып...
Әмма вә ләкин... Үзе әйтмешли, "упттгый язык" таба алмады...
Урманчы: "Лес — народное добро",— дип кенә җавап бирде. Мөхәммәт белән Әхмәдулла Андрейга лапас эшләгән кешеләр, бер җаен табарлар әле дип, Габдрахман ал арны Биектауга, урман каравылчысына юллады.
Андрей шактый гына картая төшкән, әмма күзләрендә һаман шаян очкыннар, сүзләрендә — яшәү дәрте.
— Сальца или баранину? — дип шаяртты ул, икесен дә кочаклап һәм өстәлгә таба этәреп. Матур гына сөйләшеп утырдылар, агач мәсьәләсе дә уңай хәл ителде. Андрей "урман патшасы" булып эшләгән соңгы ун ел эчендә нык кына котайган иде: яңа мунча һәм йорт салдырган, өй эчендә аерым өстәлдә патефон тора, ишегалдында — велосипед. Абзарда ат пошкыра, сарайда сыер мөгри...
Кайтканда Заһидулланың Нократ аръягындагы йортына сугылдылар. Гыйбадулла улы әле яңа гына авылдан килгән икән. Мөхәммәтне коточкыч хәбәр көтә иде:
— Бибинур агуланган...
— Ничек?
— Уксус эчеп, — диде Заһидулла, аның күзләренә карап.
Беравык сүзсез тордылар...
— Син аңа кагылмаган идеңме? — дип сорады Заһидулла.
— Уксускамы? — дип сорый алды Мөхәммәт. Аның башы каткан иде, гүя баш мие урынына шыплап пычкы чүбе тутырганнар.
— Бибинурны... Кызны бозмаган идеңме, дип сорыйм мин синнән. Көзлектә синең янда күп болганды ул...
— Бибинур түгел, Алсуны да...
— Нәрсә Алсу? — Заһидулла шикләнә-аптырый калды.
— Үлгән Алсудан көнләшә ул, — дип әйтә алды Мөхәммәт.
Әхмәдулла аңа гына хас сабырлык белән сүзгә кушылмады, итагать-әдәп саклый белде.
— Соң, үлгән артыннан үлеп булмый инде...
...Өрпәк кар...
Атын Шөнгә өшәнгәнче куды Мөхәммәт...
Нократ өстенә килеп керүгә, күңелен моң-сагыш басты. Дөньяда сагыш зоналары бар, моң кырлары бар. Җыр да шунда туа. Тумый икән, искә төшә. Онытыла башлаган сүзләре-көе белән. Мөхәммәт тә:
Дөнья безгә ачы миләш,
Кемнәр каба җиләген? — дип, чүт кенә җырлап җибәрмәде. Үз гомерендә кычкырып җырлап йөргәне булмаса да. Ул бит эчтән генә моңланып йөри...
Шөнгә кайткач, әнисенең ай-ваена да карамастан, Бибинурны әле авыру килеш үзенә алып китте. Кызның әтисе эштә иде.
Кич Аяз мулладан никах укыттылар һәм Мөхәммәт белән Бибинур бергә яши башлады.
Урак вакытында тупырдап торган уллары туды. "Шәп вакытта, шәрәфле айда, урак өстендә туды, Шәрәфетдин кушабыз", — диде Аяз хәзрәт. Каршы килмәделәр. Бала Мөхәммәт белән Бибинурны иң якынайткан нәрсә булды. Бу яктан алар икесе дә улларына бик рәхмәтле иде. Ул тугач, каралты-курада, абзар-сарайда мал-туар, кош-корт күзгә күренеп артты.
...Шәрәфетдин кечкенәдән каз ите ярата иде. Каз шулпасы пешкән көнне ул канат яисә тәпи эләктерә дә шуны ялый-ялый урамга йөгереп чыга, һәм янына җыелган малайларга:
— Менә бүген ангка. әнәй ярты каз салганые, — ди. — Туйганчы ашадык, Аллага шөкер, ит ашыйбыз әле... — Шул сүзләрдән соң янында бөтерелгән, утырып койрыгын селкеп торган этенә сөяк ата.
Малайлар төкерекләрен ялый һәм көнләшеп:
— Нишләрсең? Каз ите ашаганнарның эте дә каз сөяге кимерә шул... — диләр.
Ә аларны ирештерергә Шәрәфетдингә бир инде. Бәйләнә калсаң, ул төп кебек нык, үгез кебек таза, җитмәсә, кирәкмәгән озын буйлы. Ашауга да таза: иреннәрен чуп-чуп китереп, майлырак ризык булса, уң кулының биш бармагын ялыйялый, мыш-мыш килеп, рәхәтләнеп, тәм табып ашый. Эшкә дә хәтәр булып чыкты ул. Бер тотынса, тәүлек буе эшләр, һич арымас.
Унҗиде яшендә үк өйләнде Шәрәфетдин. Яссы-җәйпәк табанлы булуы сәбәпле, аны армиягә алмадылар. Шәрәфетдин моңа шаккатмады: ул бит солдат булырга түгел, ә сукачы булырга туган. Җитмәсә, балта остасы. Өйләнгәндә дә сузгалап тормады: Гайнулларның үзеннән өч-дүрт яшькә олырак, таза гәүдәле кызларын алды да кайтты. Гайнуллар ел саен кырык-илле баш каз асрый иде. Кызларыннан бигрәк, шул казларга өйләнде бугай Шәрәфетдин. 
* * *
Бер башлангач, гомер ага да ага икән ул...
Гомер агышын туктатыр бер генә көч-кодрәт тә юк бу дөньяда. Гомер, сыналып килеп, бер мәңгегә сынар өчен бирелә.
Җәйне көзнең сары яфраклары каплый, көзне кышның ак карлары, кышны язгы сулар-ташулар... Адәм баласы менә шулай дүрт фасыл эчендә бәргәләнә. Аның өчен бишенче фасыл юк. Бу фасыл, бәлки, мәңгелек булыр иде. Бишенче фасыл — үлем...
Еллар узган саен, җан яралары төзәлә төшсә дә, Мөхәммәт Алсуны оныта алмады. Ул аның хыялый мәхәббәте, яхшылык-матурлык тавына менүдә мәңгегә аерылган юлдашы булып калды. Төшләренә еш керә иде Алсу, ләкин нарасыйсабый кыяфәтендә. Бары тавышы гына үзенеке иде һәм көлеп җибәрүләре аныкы. Гөнаһсыз сабый... Үзе үк ниндидер изгелек.
Бибинур гомер буе Мөхәммәттән көнләшеп яшәде. Ул инде күптән гүргә кергән Алсуны искә төшереп кенә көнләшеп калмады, ә авылның һәр хатын-кызын үзенең көндәше итеп карады. Бу — аның чире иде, бавырын, үт куыгын зәгыйфьләндерүгә, йөзен саргайтуга алып барган яман гадәте булды. Көнләшү — холык авыруы бит ул.
Тормыш ялгыш өстендәге ялгышлардан тора икән. Иллегә җитеп, балалары башлы-күзле булган кешеләр, гадәттә, борылып үткәннәренә карый. Ә анда — үкенечләр, үкенечләр, үкенечләр... Яшьлектә үк хата-ялгышлыклар күп киткән.
Нигә, япь-яшь кенә килеш, ике ирдән уңмаган Ольгага өйләнде Мөхәммәт? Беренче ире үз милләтеннән, үз ыруыннан булса, үч алу өчен хәйләләп, Похмелкинның "ястыгы", хайвани омтылышлар чүпрәге булу нигә кирәк булган ул хатынга?
Әй, Хөснимәрдән агай! Син бит авыл фәйләсуфы, дәрвиш, бер тапкыр да өйләнмәгән кеше идең. Нигә өйләндердең син мине Ольгага? Менә хәзер, илленең аръягына чыккач кына, Мөхәммәт сине аңлады:
— Син бит, төсе-кыяфәте, фәлсәфи акылы булган кеше Ольгага үзең гашыйк идең. Ольганың сиңа карамаячагын белдең дә, бу гүзәл хет үзебезнең егеткә булсын дип, мине аңа өйләндердең...
Ә син, Мәхмүдбәк абый!
Корыч куллы, батыр йөрәкле Кырым татары. Татарларның аерылып калган бер өлешенең асыл вәкиле. Син нигә мине Ольгага өйләндерергә тырыштың? Сине сөеп, кыядан елгадагы ташларга ташланган Алияң исеңә төштеме? Ольганың минем өчен бәргәләнүләрен, атлыгып йөрүләрен күреп:
— Кушылсыннар болар! — дидеңме.
Ә минем йөрәккә карадыңмы соң син?! Күрдеңме анда мәхәббәт-ярату чаткысын?
Тормыш — төзәлмәслек ялгышлар...
Әнә беркемгә дә баш имәгән, үземчә яшим дигән Заһидулланың тормышы буталып бетте.
Габдрахман үз башын үзе ашады. Ә бит беркатлы булса да, начар кеше түгел иде ул. Мөхәммәт Заһидуллага да әйтте:
— Аңла син Габдрахманны. Ул бит революцияне байларны талау, юкка чыгару дип аңлады. Ул бит Совет властен үзенә дә власть бирүче дип аңлады. Иң мөфтиме, ул — яман кеше түгел!
Габдрахманның үзенә дә акыл өйрәтте:
— Син Заһидулла кебекләрдән курыкма, син Габдулла кебек кәрләләрдән курык! Менә күрерсең, ул синең башыңны ашаячак әле...
Тыңламады Габдрахман, власть тотучыларга һәрвакыт ялагай, куштаннар оигый ич!
Ә Алсу? Их, Алсу, Алсу...
Синең гомер яфрагыңны кем һәм ни өчен өзде соң? Нишләп мин сине саклый алмадым? Нишләп? Бу дөньядагы бердәнбер мәхәббәтемне! Миңа багышланган рәсемеңне гамәлгә ашырмыйча китеп бардың син. "Көрәш" дип атарга теләдең син аны. Әнә болгар карчыгы Серафима әбидән миңа ике алтын йөзек калды. Мин ал арны истәлек итеп сакладым. Азак диңгезе истәлеге итеп. "Үләр көннәрем килеп җиткәч кая куярмын?" — дидем. Белмим әле, белмим. Белмәгәнне белмим дияргә кирәк! Бу — ихласлык. Кешеләргә күп вакытта җитми торган нәрсә. Без бит белмәгәнне дә беләбез дибез, белгәнне белмим дип кире кагабыз. Шундыйрак инде ул кеше холкы.
Мөхәммәт йорты алдындагы эскәмиядә үз уйларына батып утыра иде. Шул вакыт кәнсәләрдә кизү торучы кыз йөгереп килде:
— Мөхәммәт абый, сине калхуз рәисе чакыра!
— Габдрахман малаемы? — диде ул. Ә үзе эченнән генә уйлап куйды: "Үз янына чакыртып "задание" бирмәсә, Габдрахман малае рәис булып та утырмас иде. Хәзер төш җитеп килә. Әбәдкә кайтканда сүзен әйтеп китсә, теленә тилчә чыкмас иде әле. Юк, ул Мөхәммәт кебекләргә "задание" биреп, башкаларның күңеленә буйсыну чүпрәсе сала ич. Их, Габдрахман яшьти! Авылдан шәһәргә качкан бу малаең, сугыштан соң авылга кайтып, синең урынга баш булды бит".
— Һәр эшне бисмилладан башларга кирәк! — дигән иде Хөснимәрдән агай. Онытты бит бу сүзне Мөхәммәт, онытты. Иң беренче, ул Ольгага бисмилласыз өйләнде. Аннан соң...
Өзелеп яраткан Алсуы белән зөфаф кичендә бисмилла әйттеме ул? Эченнән генә булса да... Юк! Аның бит бу кызны тизрәк үзенеке итәсе килде, шул уй белән янды. Кабаланды, Ольга белән булган ирле-хатынлы уйнаулардан соң үзен бик тәҗрибәле итеп санап, Алсуны бер алуда сындырырга теләп, ифрат ялгышты. Ә Алсу артыгы белән тыйнак һәм саф иде, ул аның мондый дуамаллыгыннан курка калды. Телгә шома булса да, җаны белән инсафлы кыз иде бит ул.
Шаклар катарсың! Куркуыңнан йомгак булып бөтерелерсең! Монда синең җорлыгың "җукка-чур"га чыга да чыга инде...
...Мөхәммәт алма вә карлыган бакчасы аша турылап кына идарәгә китте. Алмалар сары иде әле, ә карлыганнар "кара күзләре" белән аңа карап торалар. Кагылмады Мөхәммәт аларга, бары идарәгә җитәрәк кенә кызыл карлыганнан берничә бөртек өзеп авызына капты.
Керә-керешкә үк:
— Габдрахман малае Мөхәммәт абыйсына тагын ни задание бирергә җыена? — дип сорады.
Тегесенең ачуы йөзенә үк чыкты:
— Мин — Габдрахман малае түгел! — диде.
— Бәрәч, Габдрахманныкы булмый, кемнеке буласың соң син?
— Әйе, мин — Габдрахман улы, ләкин минем үз исемем бар... — диде рәис төксе генә.
— Беләм исемеңне.
— Белгәч, исемем белән ата!
— Сине бит авыл халкы Усал Баттал дип йөртә. Мин дә "усал" дигән кушаматыңны кушып әйтимме?
— Ихтыярың — бәрәңге! — диде Баттал, аңа сөзеп карап.— Тик мине Габдрахман малае дип, бала-чагага тиңләп атавыңны ташла!
Мөхәммәт белән Баттал арасыннан кара мәче узган иде. Рәис яшь чагында Бибинурга гыйшык тотты, тик кыз гына аңа борылып та карамады. Баттал колхоз рәисе кәнәфиенә утыргач, уракчы хатын-кызларны юл буенда сагалап торып, башак яисә уылган орлык алып кайтмыйлар микән дип тикшерә иде. Хатыннарның тәнен капшый-капшый тикшерүнең иң мыскыллысы Бибинурга эләкте. Берсендә күлмәген күтәреп, ыштан балакларына кадәр тикшергән, таза-калын ботларын сыпырыштырып алгач, түзмәде Бибинур, Мөхәммәткә бу турыда елый-елый сөйләде.
— Әгәр минем хатынның ыштан бөрмәләрендә тагын бер казынсаң, кулыңны сындырам! — диде ир рәискә. — Шуны онытма, Габдрахман малае!
Менә шул көннән китте инде Батталга Габдрахман малае дип кенә дәшү. Дөрес, Мөхәммәтнең үзенең дә аңа исеме белән дәшәсе килә, әмма рәиснең аны кыерсытырга маташуы, үч алырга чамалап йөрүе, үзенең дошманы итеп күрүе ничектер аңа үз исеме белән дәшүне тыеп килә иде.
— Иә, рәис, әйдә, ачуланышмыйк! — диде Мөхәммәт, килешүгә барып.— Булган — онытылган. Үч саклау көчне югалта. Миңа ни заданиең бар?
— Шпагинның уха ашыйсы килгән...
— Шпагинның?
— Әйе!
— Шуннан?
— Шуннан... Минем Пальманы җик тә, Пүләнкәгә барып, Шпагинны алып кайт! Сез аның белән танышлар бит?
— Танышлар да, дуслар да... сугыш вакытында мин бит заводта автомат цехында эшләдем. Аның "ППШ"асын ясадык. Шпагин безнең авылга да кайткалап йөрде. Сабантуйларны ярата иде ул. Тагын каз бәлешен...
— Синең Шәрәфетдинең Шпагин өчен махсус каз бәлеше пешергән, диләр. Шул дөресме?
— Дөрес! Шәрәфетдин үзе дә каз дигәндә...
— Беләм. Аны юкка гына Каз Шәрәфетдин дип атамыйлардыр инде.
Сөйләшү уңай агымга керде. Баттал "Каз Шәрәфетдин" дип чеметеп алса да, Мөхәммәт моңа артык әһәмият бирмәде: каз икән каз! Таз Шәрәфетдин түгел ич...
Пальма янгын сараендагы бишенче ат иде. Кызыл бия. Бик шәп чабышкы. Аннан туган Актай белән Каратай да бик йөгерек атлар. Пальманы Мөхәммәт татарчалаштырыбрак: "Пәлмән!" — диде.
Атны аны улы Шәрәфетдин бик ярата. Пәлмән өчен Пүләнкәгә барып кайту уен гына: чыга да югала һәм бер-ике сәгатьтән соң кире кайтып та керә. Шул ук янгын сараенда колхоз рәисенең җәйге тимерхут арбасы белән кышкы кошевка-чанасы да тора. Гадәттә, Баттал үзе ат җигеп мәшәкатьләнми, кирәк вакытта Мөхәммәтнең ике ярдәмчесеннән берсе бу эшне башкара. Рәис үзе эскәмиягә утыра да, тәмәке төтәтеп, җигүле атны көтә.
— Минем хатын авырып тора... Бибинурны әйтүем. Үзем бара алмам инде, Баттал энем, Шәрәфетдинне генә җибәрермен.
Бибинур исеме чыгуга, рәис каршы килә алмады, бары:
— Үзең барсаң, солидно буласы иде дә... — дип кенә куйды. 
— Ә Шәрәфетдин миннән кай ягы белән ким? Ул да солидный егет! — диде Мөхәммәт аңа.
— Яшь бит әле ул. Бала-чага сыманрак.
— Булыр яшь! Ул егерме бердә инде. Өч бала атасы: ике кызы, бер улы бар.
"Өч бала атасы" Батталның бөеренә тиде. Ул бит, Бибинурга үч итеп, фронттан марҗа алып кайтты. Әлеге күзенә үк мутлык чыккан, тотанагы булмаган марҗа-медсестра башта батальон командирының сөяркәсе иде, аннан, корсак төшергәч, капитан аны үз яныннан куды һәм кызый "отчаянный татарин" Батталга елышты. Батталны батальонда чыннан да "отчаянный татарин" дип атадылар. Аларның балалары булмады, Баттал моңа бик кимсенде. Төшереп алган көннәрендә хатыны Зинаны җәберсетте, аек чагында: "Бу зина бәрәненнән нинди бала булсын! Моның күлендә парахут та баткандыр, целый батальон үткән моның өстеннән!" — дип уйланды.
Шәрәфетдин Пальманы тиз җикте, әбәдкә кайтып китмәгән Баттал янына керде:
— Районда баттгка. йомышларыгыз юк идеме? — дип сорады.
Җавап кыска иде:
— Юк !
— Ярый, мин киттем. Пальма белән очам гына!
— Тормышлар ничек? — дип сорады рәис Бибинур малаеннан. Бу чәнечкеле, төртмә сорау иде.
— Аллага шөкер! Ит ашыйбыз әле, — диде тук чырайлы, таза гәүдәле, озын буйлы яшь ир, көр тавыш белән. Бу аның дежур җавабы иде. "Тормышлар барамы?" — дип сораучыларга Шәрәфетдиннең бер генә җавабы әзер иде: "Аллага шөкер! Ит ашыйбыз әле..."
ӨЧЕНЧЕ БҮЛЕК
А а ма за р
Георгий Семенович Шпагин атаклы корал ясау остасы иде. Әле Бөек Ватан сугышына кадәр үк алар конструктор Дегтяров белән "ДШК" дип аталган эре калибрлы пулемет ясыйлар. Бу хәл 1938 елда ук була. 1941 елны Шпагин пистолет-пулемет уйлап таба. Шпагинның "ППШ" дип аталган пистолет-пулеметы совет солдатларының яраткан коралына әйләнә, конструкторга шул ук 1941 елны Сталин премиясе бирелә, ә 1945 елны ул Социалистик Хезмәт Герое исемен ала. 1946 — 1950 елларда аны СССР Югары Советына депутат итеп сайлыйлар. Менә шул елларда ул Шөн авылына килеп йөри башлый, балыкчы Мәгъсүм белән дуслаша.
Вятские Поляныда, Шөн татарлары әйткәнчә, Пүләнкәдә Шпагин яшәгән йорт бүген дә тора әле, ул күптән инде музейга әйләндерелгән. Өй Нократның текә ярында утыра, монда шактый тыныч, яр буйлап елга агымы уңаена китсәң, әрәмәлекләр һәм урман башлана, конструктор бу урыннарга гөмбәгә йөргәләгән...
Даны зур булса да, Георгий Семенович бик тә ипле, кешелекле, тыйнак, хәтта түбәнчелекле кеше иде.
Шәрәфетдин килеп керүгә, ул аңа бер генә җөмлә ипләде:
— А, Шараф! Сын моего друга Мухамета. Увези меня в Шуни. Устал я, хочу поотдохнуть...
Пальма Шпагинны Шөнгә кош канатында алып килгәндәй генә итте. Пүләнкә тавын күтәрелүгә, кызыл бия туган як һавасын сиздеме, Шәрәфетдиннең дилбегә кагуын да көтмәстән Шөнгә җилдерде. Колак төбендә җил... Дүрт-биш чакрым узуга, авыллар... Мәтби, Чәкәш, Сасмак...
Татар авылы Сасмакка кергәч, Шәрәфетдин Пальманы туктатты да урамдагы сиртмәле коедан су алып эчте.
— Ни хәлләр? — дип сорады таныш-белешләре.
— Аллага шөкер! Ит ашыйбыз әле...
Шәрәфетдиннең күңел көрлегенә, көләчлегенә разый кешеләр аның җилкәсеннән кактылар:
— Маладач тә инде үзең! һич бирешергә исәбең юк.
— Шушы яшьтәме?!
— Ничә әле сиңа?
— Егерме бер тула инде.
— Балаларың ?
— Өчәү! Ике кыз бер-бер артлы туды. Малай, ике ел көттереп.
— Егет икәнсең! Быел көрәшергә исәбең бармы?
— Көрәшкә мәйданга кем дә чыга ала. Минем исәп — батыр калырга!
— Калачаксың да! Бу гәүдәң беләнме? Сукага җигәргә була бит сине...
— Өметсез шайтан гына, ди. Ә без, Аллага шөкер, ит ашыйбыз әле!
— Ярый, ярый. Уңышлар сиңа, Шәрәфетдин!
Шәрәфетдинне кайда да яраталар иде, ул зур гәүдәсе белән дә теләсә кайсы ярыкка сыйды. Күңел көрлеге, көләч йөз — менә нәрсә тарта иде кешеләрне Шәрәфетдингә. Аның белән аралашу — үзе бер гомер. Бераз беркатлырак булса да, ул чын ир-ат иде. Ирләр янында да, хатын-кызлар янында да үз абруен һич төшермәде. "Мин — Мөхәммәт улы! Мин — татар малае!" Бу сүзләр аңа зур горурлык китерә һәм ул үзенең буш кеше түгеллеген аңлап яши бирде. Гомумән, яшәүне ул гомерлек бәйрәм дип аңлады һәм атады.
— Безгә керәбезме? — диде ул Шпагинга, Шөнгә кайтып җиткәч.
— Сезгә дә керермен әле. Ә хәзер әйдә турыдан-туры Максимга!
— Балыкчы Мәгъсүм абыйгамы?
— Да !
Шәрәфетдин Пальманы түбән очка куды. Мәгъсүм белән Георгий яшьтәшләр иде, икесе дә 1897 елгылар. Мәгъсүмнең йорты авыл очында, моннан өч йөз адымнар Бәләкин утравына таба киттеңме — Нократ җәйрәп ята. Ә аңарчы болыннар, дистәләгән күлләр. Иң зуры — Таллар авылы ягындагы Олы күл. Комаяк, Торф, Сергей күлләре дә кечкенәдән түгел. Түгәрәк күл шактый тирән. Күлләрдә балык мыжлап тора. Бигрәк тә Камышлы күлдә. Комаяк та тирән вә чип-чиста сулы күл. Җәен бала-чага монда көне буе су коена, егетләр ат йөздерәләр, кызлар-киленнәр кер чайкый. Күлләргә, Нократ куеннарына Мәгъсүм мурда сала. Мурда — чыбыктан үреп эшләнгән яисә нык-калын җептән үрелгән балык тоту коралы. Аның авызы киң генә булып, ул артка таба тарая бара. Балык керә торган тишеге ун-унбиш сантиметрдан артык киң булмый. Гадәттә мурдага чуртан, алабуга, бәртәс, сыла балыклары керә. Башкалары да эләккәли.
...Балыкчы Мәгъсүм аларны капка төбендә көтеп тора иде. Колхоз рәисе Баттал аңа Шпагинның кайтасын алдан ук хәбәр иткән, күрәсең.
— Исәнме, Георгий! — дип, Мәгъсүм аңа көрәк кулларын сузды.
— Саумы, Максим, — диде Георгий. Ул инде Шөнгә кайткалап йөргәндә кайбер татар сүзләрен өйрәнеп-отып та алган иде.
— Сина кунак килдем, — диде Шпагин аңа елмаеп.
Георгий Семенович — бөек конструктор, корал ясау остасы, даны илгә һәм дөньяга таралган мәшһүр инсан булуына карамастан, үзен кешеләр белән бик гади тота, уен-көлке яратучан, мактауларга бик хәйран калмый, егылып китми торган адәми зат иде. Чын ир-ат! Татарларга мөнәсәбәте дә ихтирамлы иде аның.
1950 елның апрель аенда Георгий Семенович Шпагинны ВКП(б)ның Киров өлкә конференциясенә делегат итеп сайладылар. Ул поездда "татарлар купесы"на туры килде: әнә Майтап Гайнетдинова утыра, янында яшь кенә татар егете. Үзе озын буйлы, таза малай. 
— О, Георгий Семенович! — диде аны күрүгә Майтап.
— Без бер купега эләккәнбез икән. Моны билгеләп үтәргә кирәк! Ну, мои татары, — дип елмайды Шпагин.
Майтап тиз-тиз генә табын әзерләде. Теге таза егет сумкасыннан бербөтен пешкән каз алды һәм аны кискәләп-тураклап өстәлгә салды. Аттгау ризыклары янына бер акбаш кунаклады. Монысы Шпагин күчтәнәче булды. Ул шома стаканнарга хәмер койды. Аннан утырган җиреннән торды:
— За тебя, Майтап! — диде.
Эчтеләр, капкалап алдылар...
Күпмедер вакыт узгач, Георгий Семенович таза егеткә елмаеп карады да:
— Давай знакомиться! Как тебя звать? — диде.
— На войне звали Гришей,— дип куйды егет.
Шпагин тагын елмайды:
— Син миңа татарча исемеңне әйт.
— Залялов Гаяз !
— Вот и прекрасно! Очень красивое имя. А ну-ка, выпьем за здоровье Гаяза!
Икенчесен тотканнан соң, егет тә батыраеп китте:
— 1942 елда мин Төньяк Кавказда автоматчы идем. Сезнең "ППШ" миңа бик нык булышты,— диде.
Шул вакыт Шпагинның әллә ничек кенә күңеле нечкәреп китте, күз төпләренә яшь бәреп чыкты. Кинәт ул урыныннан күтәрелде, Гаязны барып кочаклады, урыс гадәте буенча ике яңагыннан үпте. Егет тә чүт елап җибәрмәде. Майтап аптырабрак кына кулъяулыгын чыгарды. Георгий Семенович Шпагин да бик нык дулкынланган иде.
— Мин Шөндә үз кеше, Гаяз. Сиңа кунакка киләм әле. Сабантуйга! — диде ул егеткә.
— Килегез! Көтәрбез!
Шулчак Георгий Семеновичның йөзе яктырып китте, ул, күзләрен уйнатып, егеткә яратып карады да:
— Мне очень нравится ваше национальное блюдо бялиш! — диде.
— Бәлеш икән бәлеш! Пешерү — безнең эш, ашау — сезнең эш,— диде тәмам батыраеп киткән Гаяз.
Киров шәһәрендә Гаязның зур фоторәсемен Мактау тактасында күреп, бераз тукталып торды Шпагин. Аннан озак кына егетнең кулын кысты:
— Игенче — иң бөек хезмәт иясе ул! Синең эшең Җир шарында иң кирәк һәм данлы-мактаулы эш ул,— диде.
...Шөндә Шпагин үз авылындагы кебек иркен йөри, кешеләр белән һәрчак үзе башлап исәнләшә, хәлләрен белешә иде.
— Балык бар, Максим? — диде ул Мәгъсүмгә.
— Не идет рыба... Ветер...— дип, Георгийга зарланды Мәгъсүм, тегенең "татарча"сына үзенең "урысча"сы белән. — Но ты, Георги Семеныч, не волнуйся, найдюм. Много найдюм рыба! Патерпи немнужка...
Мәгъсүмнең балык табасына ышанган Шпагин, саф һава сулап киләм әле, дип, бакча артларына китте. Мәгъсүм балык тоту коралларын караштырып калды. Хатыны аш-су әзерләп йөри иде.
Чирек сәгать вакыт үтмәгәндер, Шпагин йөгереп диярлек килде:
— Карале, Максим, — диде ул. — Сезнең бакча артындагы Камышлы күлдә кыргый үрдәкләр! Ху-у-у! Егерме-утызлап булыр. Берәрсен атып алыйм әле.— Һәм ул мылтыгын алып кире йөгерде. Камышлы күл буенда ату тавышлары яңгырады. Күпмедер вакыттан соң, үрдәк күтәреп, атаклы конструктор үзе дә күренде. Авызын колагына кадәр ерган.
— Ну что ж! — диде ул. — Если не будет ухи из рыбки, сварим-ка ее из утки. — Шпагин үз-үзеннән бик канәгать иде.
Үрдәкләрне чистартырга лапас астына кереп киткән Мәгъсүмнең хатыны аны үз янына чакырды:
— Кил әле, карт! Кара менә, нинди кыргый үрдәкләр булсын болар. Чүрәкәй бит ул күгәрченнән аз гына зуррак, болар каз кадәр.
Үрдәкләрне күргән Мәгъсүм дә аптырабрак калды. Әйе шул! Болар кыр үрдәгеннән бигрәк...
— Энекәем! — диде хатыны.
— Е[и булды?
— Безнең үрдәкләр ич болар. Менә бит аякларында тамгасы да бар. Үзем тамгалап куйган идем. Күршеләрнеке белән кушылсалар, аерып алырга дип...
— Кычкырма, карчык! Мин дә сукыр түгел, безнең үрдәкләр икәнен күреп торам.
— Шуннан ?
— Йолкы, эчләрен ал да икесен дә казанга сал! Шпагин — бик затлы кунак. Синең улларың ул ясаган "1111111" белән фашистларны кырдылар. Кунакка безнең үрдәкләр икәнен сиздермә. Кара аны! Шпагин да тамгалы кеше, даны дөньяга таралган.
Күңелендә ни үкенечләр булса да, кеше, яше арта барган саен, тыныч тормышка омтылып яши башлый. Дөрес, олыгая башлаган, картаюга бер адым атлаганнар үткәннәрдәге булган хәлләрне кабартырга яраталар. Теге яки бу вакыйгаларны хәтерләгәндә, Шөн халкы аны Шпагин Ееоргий Семенович исеме белән дә бәйләп әйтүчән булды. 
— Шпагинны Югары Советка депутат итеп сайлаган елны мине "Кызыл шахтер" колхозы председателе итеп утырттылар. Башта районга беренче янына чакырттылар. Аристин Иванович Николаиди миңа әйтте: "Колхозларның хәле мөшкел: җигәр атлары калмады, сыерлар күтәрәмдә, чәчәргә орлыклары юк... Ачтан халык урлаша, яшьләр, авылларны ташлап, шәһәргә, Урал шахталарына качарга маташа. Колхозларга каты куллы председательләр кирәк! Сине "Кызыл шахтер"га куярга теләк бар. Алынасыңмы шул энгкә?"
— Алынам !
— Кара аны, син — фронтовик, батыр солдат! Сугыштан лейтенант булып кайттың. Бирешмә, махы бирмә!
Үзенең рәислеккә утыруын шулай сөйли иде Баттал Габдрахманов.
— Шпагин сайланган елны мин бер олау балык тоттым, — дип искә ала балыкчы Мәгъсүм. — Әллә инде Олы күлнең бар балыгы кергән мурдаларга. Әле бит сит тә салган идем...
— Шпагинны сайлаучылар белән очрашуга мин алып кайттым, — ди Мөхәммәт. — И, Пальманың кызулыгына шаклар катты инде ул. "Не лошадь, а машина! — ди. — Ради бога, не гони его, — ди. — А то опрокинешь меня, Мухаммет", — ди. Әй күңелле дә кайттык соң!
— Шпагинны сайлаган елны кылупта бик тә әйбәт сату оештырганнар иде. Шикәре-чәе, конфеты-прәннеге дисеңме? Печенҗә-клиндерләр дә булды, тозлы балык белән колбаса да алып килгәннәр иде. Акчаң гына булсын! Калхузда таякка эшләп, каян килсен инде акча? — дип тә сөйләнделәр соңыннан Шөн кешеләре.
— Шпагин абыйны сайлаганда, миңа уналты гына яшь иде әле, — дип искә алгалады Шәрәфетдин дә. — Уналтыда гына булсам да, мин инде буй җиткән егет идем. Шул елны сабантуйда беренче тапкыр көрәшкә кердем, ә кичке уенлыкта Шәрифәне үптем. Бу үбүем дә беренче тапкыр иде...
Шулай инде...
Шулай корылган!
Кеше бер үк вакытта бүгенге һәм шулай ук үткәннәр вә киләчәк белән дә бергә яши. Бу ниндидер кодрәти, серле, тылсымлы, сихри канун икән?..
Гомер узган саен, бигрәк тә балалар үсеп җитеп, башлыкүзле булгач, кеше күңеле тынычлыкка, ипле тормышка тартыла. Ул салмаклана, һәр сүзен үлчәп әйтә, һәр эшен уйлап эшли. Юк, бу әле сәлперәю-сүлпәнләнү түгел, ә бары тигез тормышка керергә тырышу гына, ә бит...
Әйе! 
Ә бит вакытлар узган саен, тормыштагы вакыйгалар да куера бара.
Син инде шау-шулы, матавыклы, кычкырышлы хәл-мәлләргә, тавышлы гамәлләргә катнашырга да ашкынып тормыйсың, яшьләрнең кызып китүенә, әтәчләнүенә мыек астыннан гына көлеп карыйсың. Ә барыбер — юк!
Икенче караганда, син үзең дә вакыйгалар уртасында икәнсең бит! Шаулыйсың, бәхәсләшәсең, үз фикереңне башкаларга да сеңдерергә тырышасың, дөреслегеңә инандырырга маташасың.
Илле яшен узгач, Мөхәммәт тә тыныч тормыш бусагасына баскан кебек булган иде...
Пальманы янгын сараенда туарып кайткан улы Шәрәфетдин аңа дәште:
— Әти, сине Мәгъсүм агай да, Шпагин абый да бүген кичкә кунакка чакырдылар.
— Соң, улым... Әниең чирләп тора ич. Йортыңда берәү авырып ятканда кунакка бару дөрес нәрсә булыр микән? Иң мөфтиме, әниең рәнҗер бит миңа...
— Рәнҗемәс, әти! Без өйдә бит... Мин дә, килене Шәрифә дә аның янында ич... Балалар да: "Әби, әби", — дип өзелеп кенә торалар. Әнә бит иң кечкенәсе дә әбисе янына үрмәләргә маташа.
— Ярый инде... Төшеп менәрмен соң... Иң мөфтиме, Георгий Семеновичны үпкәләтмәскә кирәк. Үзе бик кешелекле, бәндәчел ич!
— Әти, белеп тор: кунакта бүген Герой Фәйзи һәм аның белән Мәскәүдән кайткан, сугыш узган яшь подполковник та булачак икән. Өс-башыңның рәтлесен ки! Сакал-мыегыңны төзәт. Урамга көзгегә карап чык. Тормышыбыз, Аллага шөкер! Ит ашыйбыз бит әле...
Мөхәммәт улына бик тә яратып карады.
Әле егерменең аръягына гына чыкса да, бераз беркатлырак булса да, акыллы ич Шәрәфетдин! Тәртип-тәрбияне дә белә. Балалары да, заказ белән эшләнгәндәй, бер-бер артлы гына тудылар. Ел саен диярлек бер сабый! Әле беренчесе имидән аерыла алмый, икенчесе әнисенең имиенә ябыша. Хәер, килендә сөт күп, булыр-булмас арык сыерың бер якта торсын! Өч бәбәен берьюлы имезсә дә, сөте бетә торган түгел...
...Мөхәммәт киенеп-ясанып урамга чыкты һәм Мәгъсүмнәр йортына атлады. Өйдә хуҗаның хатыны гына иде, ул:
— Йрләр бакча ягында, шунда чыгып тор, Мөхәммәт, мин хәзер... Ашны өлгерттем инде, балык шулпасын гына пешереп бетерәсем бар. Мәгъсүм: "Кара аны! Балыгың изелеп бетмәсен!" — дип кисәтеп чыгып китте. Утыны каен бит, хәтәр яна! 
— Черегрәк усак өстә, аның ялкыны йомшаграк, — диде Мөхәммәт.
Бакча ягына чыгуга, аны Георгий Семенович Шпагин кочаклап алды:
— А, мой друг Мухаммет! — Бу сүзләр башкаларның да Мөхәммәткә булган карашын бер карышка югары күтәрде. Мәҗлескә җыелучылар шактый иде. Иң беренче аңа, Шөннән китеп, Гәрәмәчи шахталарында эшләп, шунда төпләнеп калган Хәсән Хөснетдинов сүз катты. Мәгъсүмнең яшьтәше һәм дусты. Ул:
— Дөресме, Мөхәммәт? Сине Азак диңгезе буенда балык сөзеп йөргәндә, ун потлы якорь күтәргән, диләр.
— Мин ул якорьны ике мәртәбә күтәрдем. Тик ул ун потлы түгел иде, ә тугыз потлы. Бер пот артык булса, мин аны, бәлки, күтәрә дә алмаган булыр идем, — диде Мөхәммәт.
— Ничә япгьтә идең син ул вакытта?
— Унҗиде тулып, унсигез белән бара идем...
— Мин дә күтәрдем тугыз потлы якорьны, — ди Хәсән. — Тик ул вакытта мин егерме дүрт яшьтә идем инде.
Дөрес әйтә: Мәгъсүм белән Хәсән яшьтәшләр һәм иптәшләр. Әнә шуңа да балыкчы аны да кунакка чакырган. Алар икесе Мөхәммәткә кадәр авылның иң куәтле егетләре булганнар... Ә Хәсәнгә килгәндә, ул туксан кешедән берүзе тугыз потлы якорь күтәргән. Бәхәскә кереп... шулай итеп, тугыз потлы якорь күтәрүчеләр Шөндә икәү булып чыкты.
— Син безнең Шөн батыры! — дип, аның кулын кысты Җәләлетдин угылы Гаяз Җәләлов.
Мөхәммәт белә: бу таза куәтле егетнең аны сабантуйда көрәштә бик егасы килгән иде. Батыр исеменә лаек булу һәр көрәшче өчен изге вә рәхәтле омтылыш ул, әмма мондый егетләр Мөхәммәт тарафыннан мәйданда гел арка сөякләренә сылана килделәр. Тирә-юньдә, чыннан да, аны күтәреп салырдай кеше Гаяз гына иде. Каяндыр бик таза киндер чикмәнле ар килеп чыкты чыгуын. Мәйданда ул бар көрәшчеләрне кырды гына, тик Мөхәммәткә каршы тора алмады. Торып кара!
Герой Фәйзи дә аңа үз итеп кулын сузды. Ул, Советлар Союзы Герое булса да, үзе тәбәнәгрәк буйлы булгангамы, әллә бу ир-атның чамасыз куәтле ир икәнен белгәнгәме, Мөхәммәт алдында күпмедер дәрәҗәдә югалып кала иде. Көч властьтамы яисә беләктәме, аңа кешеләр һәрвакыт хөрмәт илә карый... Алмагач төбендә утырган колхоз рәисе Баттал Габдрахманов та аңа үз итеп кул бирде, йөзенә төче елмаю чыгарды. Башкалар хөрмәт иткәндә, бар, күрмәмешкә салынып утырып кара син! Әле бит монда колхоз рәисләре җыелышы түгел, ә бөек ату коралы ясаучы Георгий Шпагин утыра, аларның авылдашы Шөн егете Фәйзрахман Сабиров та Мәскәүдән кайткан. Ул Ватан сугышында Советлар Союзы Герое исемен алган кеше, сугышта ук батальон командиры, капитан дәрәҗәсендәге офицер булган. Хәзер ул әнә майор погоннары таккан, янында бер хәрби подполковник та утыра. Анысы ни урыс, ни хохол, ни поляк шунда. Исеме Адам бугай, фамилиясе Азадович кебек. Белорус яисә югослав-сербмы соң ул? Белмәссең! Буталды бу соңгы елларда милләтләр! Аты ат түгел, чаты чат... Яһүд токымыннан берәү Иван Иванович Иванов булып йөри, паспортына карасаң, милләте "урыс" дип язылган.
Өйгә ангка. кергәнче, әлеге подполковник пгыпырт кына Мөхәммәт янына килеп басты:
— Сезгә минем сүзем бар иде, — диде. Шактый гына акцент белән сөйләшсә дә, подполковник татарча шактый шәп сукалый иде.
— Сез кайдан? Татарча ничек шулай әйбәт сөйләшәсез? — дип сорады үз чиратында Мөхәммәт тә, сорау биреп. Үзе ул дертләп китте, күңеле айкалды: бу сөйләшүнең юктан түгеллеген бөтен җаны белән сизә иде. Шул ук вакыт йөрәге тулы сораулар, шик-шөбһәләр... Аның әллә кай төшләре авыртып киткәндәй булды.
— Мин тугыз яшькә кадәрле Казанда бер татар карчыгында тәрбияләндем, — диде подполковник.
— Сезне кем дип белик? Исем-атыгыз? — дип сорады Мөхәммәт. Аның бу хәрби кеше белән бәйле серне тизрәк чишәсе килә иде. Хәйран яисә коточкыч хәбәр булса булсын, дөреслек кенә өскә калкысын!
— Мин Адам Геннадьевич Азадович булам...
— Туган ай-елыгыз? — диде Мөхәммәт, кабаланып һәм шактый ук әсәренеп.
— 1918 елның 22 июне...
— Әтиегез кем?
— Генка Хмелев дигән кеше бугай...
— Әниегезнең исемен хәтерлисезме?
— Ольга... Милләте белән полячка... Хәтта поляк татарларыннан бугай әле ул...
— Син — минем улым! Син Адәм Мөхәммәт улы Болгариев буласың,— диде Мөхәммәт аңа турыдан-туры.
Шул вакыт хуҗабикә кунакларны өйгә чакырды:
— Прашу дамуй !
Мөхәммәт белән яшь подполковник нишләргә дә белмәделәр. Сүз иң хәтәр җирендә өзелде бит. Подполковник берьюлы ике ут эчендә калды: кем ул? Кем?! Адам Геннадьевич Азадовичмы? Әллә... Менә бу аның алдында торган пәһлеван ир әйткәнчә: "...Адәм Мөхәммәт улы Болгариевмы?" Подполковник буй-гәүдә, йөз төсмерләре белән дә үзенең Мөхәммәткә нык кына охшаганын күрмәде түгел, күрде. Ул бербер артлы папирос суырганда, Мөхәммәтне нык кына күзәтте. Ниндидер эчке хис, сизенү-тоем —менә шушы җиденче сизгер хис көче аңа ул күзәткән кешенең аңа якынлыгын, хәтта бик тә якынлыгын сөйли иде кебек. Әле Герой Фәйзи Сабировка ияреп кайтканда ук аңа каяндыр иңгән алхәбәр бу авылда сәер ачышлар, сискәндерерлек яңалыклар буласын пышылдап өлгерде ич! Менә беренче ачыш вә хәтәр яңалык: ул Адам Геннадьевич Азадович түгел икән, ә Адәм Мөхәммәт улы Болгариев исемен-атын йөртәсе икән бит! Болай булса, паспортыңны алыштырырга да туры килмәгәе әле...
Шуңа карамастан ачыклыйсы-барлыйсы урыннар да күп. Бу мәһабәт ир белән аның әнисе кайда һәм кайчан очрашканнар? Бәлки, алар арасында ниндидер мәхәббәт тә булгандыр?
Подполковник иң беренче шушы сорауларга җавап табарга тиеш иде. Казанда аны тәрбияләп торган татар карчыгы аңа әнисенең Ольга исемле полячка булуы, аның Генка Хмелев дигән бер бәндә белән Нократ буендагы бер авылга китеп баруы турында сөйләгән иде. Ә аңарчы... Ольганың бик тә озын буйлы, көчле-куәтле, матур-таза яшь бер татар егете белән флигельдә яигәп ятуын да яшермәде. Әби сүзләренә караганда, малай шушы яшь егетнең улы булырга тиеш. Адамны тәрбиягә дә ул татар кешесе улы булганы өчен генә алган икән. Хет бисмилланы белеп үссен дип...
Соңыннан мәскәүле Азадовичлар Адамны ничектер Казанда эзләп табалар һәм Россия башкаласына алып китәләр. Ольганы үзләрендә Генка Похмелкин белән 1917 елны ук күргәнлектән, аңа Геннадьевич дигән ата исемен бирәләр. Ә менә фамилияне үзләренекен куялар: Азадович!
Адам хәрби училищеда укый, аннан офицер булып чыга, Ватан сугышында катнаша, күп кенә орден-медальләр белән бүләкләнә.
...Кунаклар соң гына таралдылар...
Ике үрдәк салып пешергән токмачлы аш, балык шулпасы аларга иркенләп утырырга мөмкинлек бирде. Хәмер дигәне дә чиләге белән иде дигәндәй...
Мөхәммәттән башка, һәрберсе диярлек кыза төште.
— Ничек син, Мухаммет, ничек син аракыдан тыела аласың? — дип сорады Шпагин.
— Мин аны гомеремә авызыма алмадым! 
— Ә бу зәһәр сыеклыкка нәфрәтең кайдан?
— Минем әтием тегермәнче иде. Минем яшьләрдә эчеп үлде ул. Аракыга нәфрәт шуннан... Теләк-нәфсем дә юк аңа...
— Фронтта булып, сугыш газапларын күрсәң, тотар идең дә син аны! — дип чеметте Баттал.
Мөхәммәт аның күзенә батырып карады:
— Мин сугышның башында ук алындым, — диде. — Тик ул вакытта безнекеләрне немецлар көненә алтмыш-җитмеш чакрым куа килделәр. Кайда безнекеләр, кайда немецлар? Шуларны белергә дә вакыт булмады. Ул вакытта фронт дигән нәрсә дә юк иде әле... Сугышның башында утка кергәннәр дә батыр йөрәкле солдатлар иде. Аларның күбесе кырылып бетте, шактые авыр яралар алды. Ул вакытта беребез дә орден-медальләр турында уйламадык... — Ул Батталның икеөч сугышчан орден тагылган түшенә карап алды: — Әнә шуңа башларын сугыш башында ук салганнарга тиешле орденмедальләр җиңүче булып кайтканнарга күбрәк тагылды...
Авыр тынлык урнашты...
һәркайсына әллә ничек уңайсыз вә җайсыз иде. Берәү дә ни "ык", ни "мык" димәде...
Ә шулай да...
Шулаен шулайдыр да...
Әнә Мөхәммәт үзе дә сугыштан исән кайтты ич! Яраланып Сосновка госпиталендә ятты да Вятские Поляны заводының ату коралы ясау цехында эшли башлады. Бу эшкә аны сугышта бер кулын терсәктән өздереп кайткан майор Николаиди кодалады:
— Сине сугышта бу гәүдәң белән беренче атакада ук атып үтерәчәкләр,— диде ул ярым шаярып. — Үзең бер фашистны чәнчелдердең ди. Ә менә син заводка эшкә күчсәң, йөзәрләгән гитлерчыларны юк итәрлек корал эшләрсең. Монысы ил өчен зуррак файда булыр.
Тыңлады Мөхәммәт грек Николаидины, алар бит Азак диңгезендә бер әртилдә эшләделәр. Аристин Ивановичның ул вакытта жандармнардан качып йөреше булган. Соңыннан ул — революция солдаты, гражданнар сугышында — кызыләрмис, кызыл командир.
1942 елның февралендә Мөхәммәтне хәрби госпитальдән чыгардылар һәм ул турыдан-туры районның хәрби комиссары майор Николаиди янына китте. Юк, ул комиссарга ялагайланып тормады, бары бу хәлендә үзенең фронт өчен саулыгы җитәр-җитмәс икәнен аңлады. Аннан соң майор китергән дәлилләр дә саллы иде бит: "Фронтта син бер фашистны чәнчелдерерсең, ә заводта син ясашкан "ППШ"лардан йөзәрне кырырлар!"
Майор Николаиди аңа заводтагы хәлне дә аңлатты: 
— Онытма! Эш авыр анда. Икешәр смена куганда, аягүрә йоклаучылар да бар. Аттгау җитмәүдән, кан азлыктан станок янында егылучылар да юк түгел. Ә ничәмә эшче кысылып-бәрелеп имгәнде, гомерлек инвалид калды.
Урам буйлап югары очка таба атлаганда, иң ахырдан баручы Мөхәммәтне Адам көтеп алды:
— Сезгә, әгәр арымаган булсагыз, бер-ике сорау бирергә мөмкинме?
— Рәхим ит... — Ул "Рәхим ит, улым!" димәкче иде. Әмма тыелып калды. Нидер тотты. Адам үзе дә аңа "әти" димәде бит.
— Сезнең әни белән мөнәсәбәтләрегез ниндирәк иде? — дип сорады подполковник.
— Без аның белән Азак диңгезе буенда очраштык. Шунда 1917 елның сентябрь башында өйләнештек. Ләкин без Ольга белән ике ай гына ир-хатын булып яшәдек.
— Шуннан? Мин сезнең улыгыз буламмы?
— Әйе!
— Ә Геннадий Хмелев?
— Геннадий Хмелев түгел ул, ә Генка Похмелкин...
— Әни белән ал арның мөнәсәбәтләре ничек иде соң? — дип сабырсызланыбрак сорады Адам.
— Бик катлаулы иде, — диде Мөхәммәт акрын гына.
— Нишләп?
— Синең әниең Генка Похмелкинны үтерергә йөрде...
— Ник? — диде аптырап подполковник.
— Ул... — Мөхәммәт әллә ничек кыенсынып калды.
— Әйтегез! Ни авыр сүз булса да, мин түзәрмен... Миңа дөреслек кирәк!
— Иң мөфтиме — дөреслек... — дип куйды Мөхәммәт.— Генка Похмелкин синең бабаңны, Ольганың әтисе Адам Азадович Василевскийны үтергән...
Алар беравык сүзсез генә атладылар. Беркавым сүзсез тору үз уйларыңа чумып, кайбер фикерләргә килү өчен кирәк иде.
— Ә мин отчество итеп аның исемен йөртәм?! Вот зараза! — диде кинәт пошаманга төшкән, ачуы йөзенә чыккан подполковник. — Димәк, мин бабам исемен йөртәм.
— Бабаң исемен...
— Отчеством Мухамметович булырга тиешме?
— Минем улым булгач, шулайрак инде, — дип елмайды Мөхәммәт, аңа сак кына карап.
— Фамилиям?
— Әниең ягыннан синең фамилияң — Василевский.
— Әтием ягыннан?
— Анысын да әйттем инде: Болгариев! Үзең сайла... 
Алар тагын тын гына атладылар...
Еракта, карасу-зәңгәр урманнар артында таң беленә башлаган иде инде. Кайбер әтәчләр саташып кычкырып та куялар. Шулай да дөньяда үле тынлык әле...
— Соңгы соравым, — диде подполковник. — Сез минем әнигә яратып өйләндегезме? Мәхәббәт булдымы сезнең арада?
— Дөресен әйтимме?
— Да, дөресен!
— Мин ул вакытта яшь егет идем әле. Мәхәббәтнең ни икәнен дә белмәдем. Хатын-кызны ярату соң гына килде миңа...
— Аңладым! — диде подполковник, хәрбиләрчә кыска гына итеп. — Әти! — диде ул Мөхәммәткә. — Мин паспортны алыштырачакмын. Чын әти исеме белән чын фамилиямне куйдырачакмын. Киләсе елга хатыным белән кайтырга рөхсәтме? Татарчага да яхшылап өйрәнермен.
— Әтисе янына улы кайтмыймыни инде!
Әмма... КГБда эшләүче Адам билгесез сәбәпләр аркасында үлеп киткән. Паспортын алыштырырга да рөхсәт бирмәгәннәр аңа. Шулай итеп, гомерендә бер тапкыр күргән беренче улын ата мәңгегә югалтты...
һәрбер кабер зират җире өстенә яңа җөй, күңелгә тирән җәрәхәт алып килә. Бер җәрәхәт юылып-төзәлеп бетми, икенчесе чират көтә.
Бибинур үлем хәстәрен күрә башлады: кәфенлеген барлады, мәетне өйдән алып чыгып, укыласы аять-сүрә укылып, кузгалып китәр алдыннан хатын-кызларга өләшәсе яулык, кулъяулыкларын санап куйды. Уе тыныч, хәрәкәтләре сабыр иде аның. Соңгы вакытларда шиңебрәк калган гәүдәсен дә шактый җиңел йөртә, ашау үтмәү чире калын-таза кулбеләкләрен, бот-балтырларын, мендәр-мендәр күкрәкләрен шактый ашаган иде инде. Көннәрнең берсендә ул ашказаны авыртуга чыдый алмый уянып китте һәм таң атканчыга кадәр үлем турында уйланып ятты:
— Шушы гәүдәмне кара туфракка, кызыл балчыкка күмеп куйсыннар әле, ә? Хәйран нәрсә бу. һич бангка. сыя торган хәл түгел! Ә бит... Әйе, ә бит үлем — чарасызлык ул. Ул килмәсенгә бер чара да юк. Капка төбеңә килеп басса, әҗәлне иң усал эт белән дә куып җибәреп булмый...
Мөхәммәткә өлкән улы Адам күңел җәрәхәте калдырып киткән иде, менә хәзер Бибинур өчен чамасыз борчыла башлады ул: 
— Чагыштырмача яшь бит әле. Кырыкны узганына кайчан гына?! Җир җимертеп эшләгән, эшләгән кебек ашаган Бибинурның шулай тиз хастага калуына, үзе күрмәсә, ышанмас та иде. Әллә яшьлек юләрлеге белән серкә эчүе ашказанына зур зыян салганмы соң? Эчүе дә үләм дип иде бит...
Бибинурның үләсен кырык көн алдан сизенде Мөхәммәт. Бер төндә хатыны саташып:
— Иа Алла! Китәсе дә бар бит... Әзерләнергә кирәк,— диде.
Иртәгесен ир хатынына сиздерми генә аның йөзенә күз төшерде. Тулы, янып торган кызгылт битләр саргая төшкән. Ә күзләре... Аларда битарафлык, чарасызлык, ахырың белән килешү... Һәм — эчкертен моң-сагыш, хәсрәт билгеләре, боегып калу, өметсез караш...
...Бибинурны гүргә иңдергән елны Мәскәүгә китеп барган Георгий Семенович Шпагин да вафат булды. Ул да карт түгел иде әле, илле биш яшьләрдә генә...
"Халыклар атасы" Иосиф Сталин исә 1953 елның март башында миллионлаган "балаларын" ташлап китте, фанидан бакыйга күчте. Монысын ил иң зур кайгы итеп кабул итте: "Бөек юлбашчыдан баттгка. ничек яшәрбез дә нишләрбез? Кем кая алып барыр безне?"
Әмма вә ләкин...
Патша тәхете буш торамы? Юк! Аңа менеп, артын салып утырырга теләүчеләр бихисап. Тик ул тәхет башкаларга бәхет китерәме соң?
...Шул ук елларны сугышта билгесез югалган Фәрхетдин Зәйнәгытдинов турындагы хак сүзләр дә Шөнгә кайтып иреште: Волхов сазлыкларында чолганышта калган әлеге политрук, дошманга әсир төшмәс өчен, пистолеттан үзен-үзе атып үтергән. Туры Фәрхи һич икеләнеп тормаган, үз чигәсенә туп-туры терәп аткан...
"Дөньяда яшәүче кешеләр саны кадәр үлем бар, — ди иде Хөснимәрдән агай. — Һәр кешенең үлүе бер үлемне үтерү дә әле ул. Үлеп тә кеше үлемне җиңеп китә..."
Шәп сүзләр! Хәтәр сүзләр!
Әмма, әмма вә әмма...
Беркем дә үлемне җиңәм дип үлми бит. Үлем — чарасызлык ул. Айга менеп тә аннан котылып булмый! Әҗәл — котылгысыз бер көн, соңгы бер мизгел. Тик тормыш иткәндә беркем дә үләр өчен яшим дип тормый. Яшим әле, ди.
— Яши алганча яттгнк! Үлем безнең эш түгел. Килер, беренче тапкыр һәм соңгы кат аның белән күрешербез, — дигән иде бервакыт ошбу дөньяның михнәт-газапларын да, рәхәт-ләззәтләрен дә шактый татыган Заһидулла. Ул туры, инсафлы, дөреслекне ярата торган кеше, әйтсә хатын әйтер. Ялагайлану, куштанлыкның ни икәнен дә белмәде...
...Бибинурның үлеменнән соң Мөхәммәт хатын-кыздан нык кына читләште. Ә болай ул иллене узган үз җегәрендәге ир-ат иде әле. Әмма аның бангына. бер вәсвәсәле уй-фикер кереп утырды: "Хатын-кыз минем белән бәхетле була алмый. Мин, бәлки, шәп ирдер дә... Ә бәхет түшәктә генә ятмый шул! Хәер, мин үзем дә хатын-кыз белән тулысынча бәхетле була алмадым. Бәхет китердеме миңа Ольга белән тору? Юк! Иң яраткан кешем Алсудан да минем җанымда тирән кичерешләр, авыр үкенечләр, әрнү-газаплар, мәңгелек күңел җәрәхәте генә калды ич. Ләкин мин яраттым! Иң мөфтиме, сөю — гыйшыклык, мәхәббәт ич! Әгәр минем йөрәгемә Алсуны яраткан кадәр нәфрәт өелсә, күптән атом бомбасы булып шартлар идем инде. Бу шартлаудан башкалар башына кара ташлар коелыр иде бит. Ә болай...
Ак күңел, пакь күңел белән яшик әле. Соңгылыкта Соңгы Нокта көтә сине. Ә хәзергә — өтерләр, өтерләр, өтерләр...
Иң мөфтиме, әнә бит оныклар үсеп килә. Аларның балигъ булганын, үз тормышларын корып җибәрүләрен дә күрергә кирәк! Бу дөньяга шуның өчен дә киләбез түгелме?.."
Жәл, бик жәл... Олы улы Адам үлгәннән соң, аның хатыны алар белән араны шундук өзде. Адамның балалары булдымы икән? Юктыр... Алар турында бер сүз дә әйтмәде ич. Нилектән үлгән? Герой Фәйзи авылга тагын кунакка кайткач:
— Радиациядән,— диде.
Мөхәммәт авыр башын аска иде...
.. .Кеше кайгы-хәсрәтләргә, моң-сагышка гына уралып яши алмый. Елның һәр фасылы аның күңеленә әллә нинди үзгәрешләр, җан ачышлары, сәер омтылышлар, кичектергесез теләкләр алып килә. Бигрәк тә яз! Яз айлары вакыт-вакыт мәхәббәттә акылдан язу айлары булып, шаулап-гөрләп бәреп керә. Март әле ул кыш белән бул ашып, шарт-шорт килә. Ә апрель... Апрель — чын мәгънәсендә яз кызы инде ул! Март — ир-ат. Апрель — хатын-кыз.
Мөхәммәт сабырланырга маташкан иде, зур теләкләрсез генә яшәргә уй корган иде. Бигрәк тә җомга көннәрендә тынычланырга уйлады ул: "Җомга... Күзләреңне йом да намаз укы... "Мин гөнаһлы!" — дип, башыңа тукы... Күңелеңдә галәмнең үзе кадәр бушлык. Догалар белән тутыр аны..."
Менә беренче язгы яңгыр...
Апрель ахыры яңгыры...
Әллә нишләтте ул Мөхәммәтне. Кинәт бәрде, ямьле-тәмле, рәхәтле-ләззәтле, хәтта аңгырайтырдай яңгыр. Мондый көчле яңгыр — искән җил, аккан болыт кына, агачларда ямьяшел яфраклардан шыбырдашып коелган елтыр су тамчылары гына. Әмма бер гомер ул. Безнең кыска гына гомеребезнең тылсымлы бер мизгеле. Бу мизгел сине җан йокысыннан уята, рухыңа меңәрләгән шәмнәр элә...
Төштән соң кояш чыкты. Тыкрыктан өелеп су төште. Яңгыр кайдадыр катып калган кар-бозларны да җебетеп-изрәтеп ташлады.
Мөхәммәтнең йөрәге бәргәләнә иде: "Матурлана дөнья, чибәрләнә, һай!"
Беренче язгы яңгыр җаныңның йозакланган урыннарын ачарга ачкычлар алып килсен әле. Борылыш ачкычлары! Нәрсә бу, нәрсә?! Яшәүгә чакырумы?! Табигать-хәятка кушылып китәргә өндәүме?
Борылышлар, борылышлар...
Нократ та әнә борылып-борылып ага. Аның һәр борылган урынында яңа манзара ачыла. Гомер дә шулай борылып-бормаланып ага түгелме? һәр борылма артында — яңа вакыйгалар, көтелмәгән хәлләр, бер күрмәгән кешеләр белән танышу яисә дистә еллар элек күргәннәр белән кабат очрашу.
Күкләрдә магнит давыллары булса, кеше җанында мәхәббәт-нәфрәт давыллары...
...Ә элек күргәннәр белән кабат очрашу дигәндә, Мөхәммәт күңелендә бер тетрәндергеч вакыйга булды.
1944 ел...
Сугыш бетүгә таба бара. Мөхәммәт ул вакытта һаман да әле Вятские Поляны ату коралы ясау заводында эшли иде. Шул вакытта ул Серафима карчыкның аңа бүләк ителгән бриллиант кашлы алтын йөзекләрен, "Фронт өчен!" дип, дәүләткә тапшырды. Бер дә икеләнмичә генә. Моның өчен аңа аз гына акча да бирделәр, азык-төлек алырга да ярдәм күрсәттеләр.
Мөхәммәтнең күптән тозлы балык ашыйсы килеп йөри иде. Тимер юл вокзалында буфет бар. Менә шунда вакытвакыт сугыш чоры өчен сирәк булган азык-төлек тә сатыла иде.
...Вокзалга товар вагоннары таккан поезд тукталган. Шыксыз, кара вагоннар. Кайберләренә кечкенә генә тәрәзәләр уелган, алар тимер рәшәткәләр белән капланган. Менә шул тәрәзәләрнең берсеннән Мөхәммәт сак кына, хәлсез генә аваз-тавыш ишетте:
— Мөхәммәт энем...
Аның аяклары калтырады: "Кем бу? Бик тә таныш тавыш ич. Кем булыр?"
Ул тавыш килгән тәрәзәгә текәлде: анда ап-ак чәчле, озын ак сакаллы, йөзе җыерчыкланып беткән, бик бетәшкән бер карт тора иде.
— Мөхәммәт, мине таныйсыңмы син?
— Юк !
— Мәхмүдбәк бит мин... Азак диңгезен искә төшер...
— Мәхмүдбәк абый! — Мөхәммәт тетрәнеп китте.
— Монда... Вагоннарда һава җитми, сусызлыктан интегәбез... Кырыла халык...
— Сез... Сезне ничек? — кенә дия алды Мөхәммәт.
— Безне Кырымнан сөрделәр... Сталинның приказы буенча... Булдыра алсаң, син безгә бер шешә генә су алып кил. Йотымлап булса да, бүлешеп эчәр идек...
Мөхәммәт агачлар арасыннан пычранып беткән шешә тапты, ерак булмаган йорт янындагы коедан су алып, аны яхшылап юды да, эченә су тутырып, рельслардагы кара вагоннарга таба йөгерде.
Әллә каян гына автоматлы сакчы пәйда булды:
— Стой, кто идет? Стрелять буду!
Тимер рәшәткәле тәрәзәгә омтылган Мөхәммәтнең шешәсен кулыннан тартып алды да рәшәткә кырыендагы ташка бәреп ватты:
— Нельзя! А ты уходи отсюдова! Они — враги наттги... Они — враги народа...
Мөхәммәт тозлы балыгын да онытты, буфетка кереп тормыйча, вокзалдан шәһәр ягына китеп барды. Ул төнне йоклый алмады. Тетрәнүләр төне иде ул...
Ничек инде Мәхмүдбәк аңа дошман булсын?! Бердәнбер атын сатып Мөхәммәт өчен җылым штрафын түләде, алар белән гел дус яшәде. Гомумән, Мәхмүдбәк беркем белән дә дошманлашып йөрмәде ич! Похмелкинны да дошман итмәде.
Аннан соң тулы бер халыкны дошман дип буламы?! Аны туган җиреннән, туган иленнән куган кеше — менә кем дошман!
Мөхәммәт хәзер дә — Сталин үлгәннән соң да — бернәрсәне аңлап бетерә алмый: ни вөжданы, ни ояты белән ул Рузвельт, Черчилль белән очрашуга Кырым конференциясенә бара алган? Бер кеше, хәтта ул "бөек юлбашчы" булса да, бөтен бер халык кадәр халыктан кирәгрәк, әһәмиятлерәк, югарырак, файдалырак, мәгънәлерәк, бөегрәк була аламы? Ничек халыкны туган җиреннән аерып чит-ят якларга куып җибәрергә җөрьәт иткән ул? Йөрәге таш булганмы аның?! Иң бәгырьсез адәм дә бу эшкә барырга тиеш түгел бит! Туган җир, туган ил, туган як дигән төшенчәләргә карата бер канун да бар ич: кайда яшәргә теләвен халык үзе генә әйтә ала!
Ә тираннарның халыкка карата үз кануннары... 
* * *
Сабантуйлар вакыты килеп җитте...
Шәрәфетдин көрәшкә бик җитди әзерләнде. Ундүрт яшендә атлар чабышында ул Пальма белән беренчелекне яулаган иде. Узган ел көрәшкә чыгып икенче урынны алды. Дөрес, Шөндә икенче урын, икенче батыр дип сөйләшмиләр, батырга егылган кешене, ягъни батыр күтәреп салган соңгы көрәшчене монда "батыр асты" дип йөртәләр. Батырын батыр да, ну "асты" шул! Батыр астында калган кеше, мактаулы булса да, матур исем түгел!
Башта, гадәт буенча, бала-чагалар көрәште, аннан зурраклар, егет-җиләннәр. Атлар чабышы узгач, барлык уеннар уйналып, бар төр ярышлар тәмам булуга, алар мәйдан уртасында икәү генә калдылар: Мамадыш-Вахит якларыннан килгән тельняшкалы матрос һәм Шәрәфетдин. Матрос аннан бер бангка. тәбәнәк булса да, төптән юан чыккан. Мондыйларны Шөндә "аркылысы-буе бер" дип кенә җибәрәләр. Шәрәфетдин аңа хас беркатлылык вә хәйләсезлеге белән: "Мин бу матросны салам да салам инде", — дип уйлады. Шуңа ул сөлгеләр белән билне урауга, матросны җан көченә үзенә тартып китерде һәм... күтәреп кенә алыйм дигәндә, матрос әллә ничек шуышып кына аның киң җәелгән аяклары арасына кереп китте дә Шәрәфетдинне күтәреп, шапылдатып яшел чирәмгә әйләндереп салды. Аның хәтта борыныннан кан китте, алдагы көрәш вакытында берәү аның дәү генә борынына башы белән төшкән иде.
Мәйдан игаулалы, шау-гөр килде:
— Хәрәмләде! — диде кемдер.
— Юк, чиста салды! — дип каршы төште икенчесе.
Шәрәфетдиннең көндәшләре, аны өнәп бетермәгәннәр:
— Чыгып кит мәйданнан! Булды бит инде, тагын ни көтәсең? — диделәр. Бигрәк тә Карсак Габдулла нык тырышты. Ул озын буйлы, куәтле кешеләрне бер дә сөйми иде, шул арны күрүгә җене кузгала иде аның:
— Йөрмәсеннәр әле телеграмм баганасы кадәр буйлары белән. Әллә кем булып! Башкалар белән тигезләү өчен ал арның башларын кисәргә кирәк!
Халык сабыр гына утырган Мөхәммәткә борылып карады:
— Мөхәммәт, чык уртага! Әйдә, көрәшеп кара...
— Киленнәрнең батырга дип чиккән сөлгеләрен читкә җибәрикмени?!
Аның янына килеп утырган улы канлы борынын сөртеп, гаепле кеше сыман башын иде дә чиксез әрнү вә оялу белән:
— Булмады , әткәй ! — диде . 
— Ашыктың, улым!
— Мин аны...
— Көрәштә һәр көндәшеңә хөрмәт белән карарга кирәк! Ә син...
— Алырмын да салырмын дигән идем.
— Салырсың, бар! Кеше бит ул, бодай капчыгы түгел...
— Тормышлар ничек, Шәрәфетдин? — дигән булды алар яныннан читтәрәк утырган Габдулла, авызын ерып. — һаман да ит ашыйбызмы?
— Көрәшкә чыгам диеп, бер тәкә ашап бетердем, ну, пазурга калдым,— диде Шәрәфетдин.
Карсак Габдулланың сүзләренә төшенеп җитмәгән Шәрәфетдин үзенә хас беркатлылык, хәйләсезлек, сафлык, ачыклык белән әйтте шул. Кемнәрдер хихылдашып маташты. Батырны ектырырга йөрүчеләр аз түгел!
Шунда Мөхәммәтнең тәкате корыды:
— Бир әле, улым, сөлгеңне! — диде ул.
Мөхәммәт мәйдан уртасына чыгып басты. Кулында — улының каны сөртелгән сөлге. Җиләнен салып читкәрәк куюга, матрос шүрләп үк китте. Ун ел сабантуйларда батыр калып, аның мондый бүрәнә мускуллы, юан беләкле көрәшче ир затын очратканы юк иде әле. Бу бит әкәмәт, бу бит — тау! Шул аяк чалып ексаң гына... Иә бот арасына кереп аударсаң гына инде...
— Гадел көрәш! — диде аңа Мөхәммәт.
— Хәрәмләшүгә кергәнем юк әле, — дип кисте матрос.
Бу көрәшченең хәйләсен белә иде ул: кешегә юри билен бирә дә, теге алам дигәндә генә, көндәшен күтәреп алып, җиргә китереп сала. Мөхәммәт сөлгенең очларын тегенең корсак астыннан ук шытырдатып кысты: менә хәзер селкенеп кара! Матрос бер аягын җирдән аерып янгарак атларга гына теләде, Шөн батыры аны һавага ук күтәреп алды.
— Салыйммы? — диде ул аңа.
— Юк !
Ул аны аякларына төшерде, ипләп кенә... Мөхәммәтне батыр итеп күккә чөйделәр, "рәхмәт, булдырдың!", "маладич", "картая белмисең икән әле" диделәр. Иң шатланган кеше, әлбәттә, улы Шәрәфетдин иде.
— Мине пазурдан коткардың! Рәхмәт, әткәй! — диде ул аңа. — Ну маладич та инде үзең!
— Синең батыр каласыларың алда әле, бер дә борчылма, улым, — диде аңа Мөхәммәт.
Бу батыр калу Мөхәммәтнең авылда абруен тагын да күтәрде. Анда үз-үзенә ышаныч туды, ул әллә нинди өметләр белән яши башлады, яшәүгә-тормыш итүгә үҗәтләнебрәк тотынды. Нәрсә дигән иде әле Хөснимәрдән агай? "Песи булып яшәсәң дә, үзеңне бер генә көн булса да арыслан итеп той!"
Бу яз, бу сабантуй аңа яшәү дәрте китерде, әллә нинди сихри көчләр иңдерде. Ә бит ул, иллене узгач, гомерем әллә ни калмас инде дигән тәшвишле уйларга килгән иде, чөнки якын кешеләренең үлеме аның йөрәгенә тирән яралар ясады. Гомумән, белгән-аралашкан, бер табактан ашаган кешеләрнең үлеп китүен, кинәт кенә мәңгегә югалуын Мөхәммәт авыр кичерә иде. Әле чагыштырмача яшь кенә килеш әтисенең, әнисенең, Хөснимәрдәннең үлемен күрү — аның күңеленә җәрәхәт өстенә җәрәхәтләр өйде. Нәрсә-нәрсә, ә үлем башта аңа табышмак булып килде, ә соңыннан ул да бу котылгысыз канунга буйсынды, авылдагы үлем-җитемнәргә бераз гына булса да ияләнә төште. Ә моңа тулысынча битараф булу юк та юк инде ул! Үлем — иң Бөек Сер ул...
— Яшәү — олуг мәгънә! — диде бервакыт аңа авыл фәйләсуфы Хөснимәрдән агай. — Үлем — мәгънәсезлек... Кешенең бу фани дөньяда тормыш итүе — мәгънәнең мәгънәсезлеге ул...
Азак диңгез буенда аның бу сүзләрен аңламаган иде Мөхәммәт, менә ярты гасырдан артык яшәгәч кенә төшенде.
Ә шулай да мәгънә өчен яшәргә, булсынга эшләргә кирәк. Барысын да мәгънәсезлеккә китереп терәү — үзе үк хата фикер...
...Соңгы вакытта баш миен бораулап торган сорауларга җавап эзләп шактый талчыккач, Мөхәммәт бу уйлардан котылу юлын бер генә нәрсәдә күрде: эш кирәк! Ике кулга бер эш. Ахмакка әнә бар да шакмак. Ә акыллы нидер эшләргә, иң мөфтиме, нидер төзәтергә тиеш. Кара уйларга чумып, үзүзеңне җимереп күпме утырырга була. Әнә өй мичен яңартып салырга кирәк, мунчаның аскы ниргәләре чергән — алыштырырга яисә күтәртеп таш кыстырырга!
Колхоз эшеннән арынган араларда, ул Кәҗә үзәнендә кирпеч сукты, тимер мичтә ал арны яндырды. Мондагы үзле кызыл балчык бер түгел, йөзләрчә өйлек кирпеч сугарга җитәрлек иде.
Җәй уртасы...
Инде аргы як болыннарга печәнгә төшәргә дә күп калмады. Бәләкин утравында, Кәримулла атавында, Кәҗә үзәне каршындагы таллыкларда котырып бөрлегән өлгерде. Эштән буигый алган хатын-кыз, бала-чагасын ияртеп, бөрлегәнгә йөрде. Бу якның сый-нигъмәте җир өстендә үсә!
Мөхәммәтнең дә кирпечләре сугылып-яндырылып беткән. Менә соңгы арбаны төяп кайтса... Нигәдер Шәрәфетдин күренми әле. Ул килгәнче дип, Мөхәммәт тә якын-тирәдән бераз бөрлегән капкаларга булды. Аннан соң оныкларга "мәм-мәм" җыярга. Эченә әрекмән яфрагы салып, бер кәләпүш алып кайтсаң, "бабай, бабай" дип, тез өстеңнән төшмәсләр.
Куелыкка кергәч...
Әйе, кергәч...
Ул бер хатынга очрады һәм "бөрлегән капкаларга" дигәнен дә онытты. Яшькелт күлмәге өстеннән ак түгәрәкләр төшерелгән зәңгәрсу алъяпкыч япкан, ак яулыктан чыгып торган колагына көмеш алкалар элгән, аягындагы галушлары елкылдап торган "кәртинкә" хатын иде ул. Яше егерме биш-утызлардан артмас. Алъяпкыч баулары белән кысылган нечкә бил, йомры беләкләре, яулыгыннан ишелеп торган кара чәчләре, уймак ирене, нәфис ияге, хәтта кулындагы тырысы да аны искиткеч гүзәл итеп күрсәтәләр иде. Беркавымга Мөхәммәт тораташ катып калды. Хатын да аны күрүгә куркынып китте бугай, тел тибрәтеп бер сүз дә әйтә алмады. Торалар читтән-миттән генә, астан карашып.
Ә шулай да хатын чаярак зат икән:
— Мөхәммәт абый, мин бу таллыкта адаштым. Безнең Таллы авылына кайтырга юлны ничек табасы икән? — диде ул, иргә матур гына күз сирпеп. Күз сирпеше әллә нинди тылсымлы...
— Син минем исемемне каян беләсең, сеңлем? — дип сорады кинәт кенә җылынып киткән Мөхәммәт. Ул чәч төбенә мул булып тир бәргәнен сизде.
— Абый! Сез бит быел сабантуйда батыр калдыгыз. Ә батырларны бала-чага да белә.
Рәхәт булып китте Мөхәммәткә. Ул инде шушы хатын белән ниндидер яктырыш, якынлык киләсен күңеле-җаны белән сизә, тоя иде. Ниндидер алхәбәр, серле күзаллау бу турыда аның башына тукып килде һәм менә әлеге гүзәлне күрүгә, ул моңа тулысынча ышанды.
— Әйдә, күрсәтәм юлны, — диде ул хатынга. Алар таллык буйлап киттеләр...
Ни хикмәт: аның аяклары һич тә юлга таба түгел, ә таллар эченә, куелыкка алып баралар иде. Нәрсә бу? Ни могҗиза? "Нү!" — улы Шәрәфетдин әйтмешли.
Мөхәммәт бер генә нәрсәне ачык аңлады, әгәр бу "кәртинкә" хатынны юлга алып чыга икән, әлеге гүзәл зат аның өчен мәңгегә югалачак. Ә моны ул теләми, юк, теләми, чөнки ошбу зат аның соңгы ымсынуы, йөрәгендә бер мизгелдә кабынган ахыргы олуг хисе. Аның соңгы вакытларда боегыбрак яшәве нәкъ менә шушы хатындай үз пары булмавыннан килә икән!
— Абый, сез мине кая алып барасыз? — дип сорады гүзәл зат, бераз курка төшеп һәм "син"нән "сез"гә күчеп. 
— Исемең ничек синең, сеңлем?
— Нәфисә .
— Нә-фи-сә... Бик матур исем! Җисемеңә күрә икән исемең дә... Карале, ирең бармы синең?
Хатын дәшмәде. Аннан:
— Бар иде... Күптән түгел генә вафат булды, — диде.
— Нәфисә, чык миңа кияүгә! Мин сине бер күрүгә бик ошаттым! — дияргә мәҗбүр булды ир. Мөхәммәт "яраттым!" димәкче иде дә, бу олуг сүздән үзе үк оялды: "Иллене узгач, җилле сүзеңне дә төптән уйлап әйт..."
...Кирпеч сугарга киткән Мөхәммәт авылга "кәртинкә" хатын алып кайтты. Унике ел ир белән торса да, Нәфисәнең беренче иреннән баласы булмаган икән. Язга ул тупырдап торган малай тапты. "Зарсыз бала булсын!" — дип, аңа Алмазар дип исем куштылар. Гәүдәле, чибәр бала иде ул. Җиде яше тулыр-тулмаста мәктәпкә укырга керде Алмазар. Бу балага иң шатланган кеше Шәрәфетдин булды бугай:
— Кара инде безнең әткәйне! Минем балаларыма энекәш булырлык малай ясап куйды бит, ә?! Нү! Аллага шөкер, ит ашыйбыз әле!
Алмазар үсә төшеп, буй җитә башлагач, Шәрәфетдин, әтисе йортыннан аерылып, башка чыкты. Аңа йортны бергәләп салдылар.
Алмазар Болгариев, Казанда төзелеш институтын тәмамлап, Шөнгә кайтты һәм авылда беренче булып ике катлы кирпеч йорт салды.
— Иске йорт та нык иде әле...— диде аңа Мөхәммәт.— Ике ятажлы кирпеч йорт! Байларча түгелме?
— Иске йорт дия-дия, искечә яшәмик, әткәй! Бер төзегән гомерлек булсын, оныкларга да калсын, — дип кенә куйды улы.
ДҮРТЕНЧЕ БҮЛЕК
2001 елның гыйнвар башы...
Авылның йөзьяшәр карты Мөхәммәт йортында бәйрәм, тантана — юбилей. Кунакларның саны йөзгә якын иде, һәрхәлдә, тирә-юньгә, сала-калаларга илле пар кунакка чакыру җибәрелде. Бергә укмашып-туганлашып беткән Болгариевлар, Җидәновлар, Хәзрәтовлар нәселе Казанда да күп, Мәскәүдә дә бар.
Болар, иң беренче, татарлар! Әйе, чын татарлар! Татар була алганнары... Хет татар була белгәннәре... Яисә татар булырга тырышканнары... Татар булырга исәп тотканнары... "Мин — татар!" — дия алганнары...
Калганнары, бер урыс кияү әйтмешли:
— Шелуха!
Татарчалап җибәрсәң, җиргә төкереп ташланган көнбагыш кабыгы инде. Орлыгын ашау өчен төкереккә куигып чәйнәлгән көнбагыш кабыгы. Ята әнә җирдә, аны кем дә таптап китә, аны чыпчыклар да ашамый, чөнки ул орлыксыз...
Орлыксызга әйләндерелгән кемсәләр күпме әле ул татарда?! Бихисаптыр... һәрхәлдә, санын беркем дә төгәл генә белми...
Мөхәммәтнең өч улы, бер кызы гына булса да, оныклары икеләтә артык инде. Шәрәфетдин балалар санын бишкә җиткерсә, Алмазарның ике кызы, бер улы туды. Икенче кыз белән сәеррәк хәл дә килеп чыкты әле. Мөхәммәт улыннан килене янына барып кайтуга сорап куйды:
— Кем?
— Кыз ...
— Икенчесе малай булыр дип көткән идем...
— Мин дә көттем дә...
— Бабайга малай кирәк!
Ата кеше әллә ничек нәүмизләнгәч, Алмазар әйтте:
— Кибете бикләнмәгән ич әле, әткәй!
— Нәрсә-нәрсә?
— Бала чыга торган кибеткә йозак эленмәгән әле, дим...
"Нү!" — дияр иде Шәрәфетдин. Кара минем бу малайны, хатыны, урыс теле укытучысы Зоя әйтмешли, "образлы сөйләшә". "Кибете бикләнмәгән". Шәп сүз бу, билләһи! Бикле һәм биксез әйберләр күп ул дөньяда...
Шул төнне үк аның төшенә икенче оныкчасы керде. Әле кичә генә дөньяга килгән, бабасы бер тапкыр да күрмәгән нарасый:
— Бабай! — диде, аңа фәрештәләр йөзе белән карап.— Нигә син минем малай булып тумаганыма үпкәлисең әле?
Коты чыкты Мөхәммәтнең:
— Юк, юк, балам! Мин сиңа бик разый, эш кыз яисә малай туудамыни? Иң мөфтиме, игелекле бала бул!
— Син миңа рәнҗемисеңме, бабай?!
— Юк, балам... Зинһар, үзең миңа рәнҗемә...
Йокысыннан кычкырып елап уянган иде ул вакытта Мөхәммәт. Әнә хәзер ул бала Казанга консерваториягә укырга керде инде. Теле юньләп ачылганчы җырлап йөри башлаган сабый бит ул! Әнисе — керәшен кызы Зоя да матур җырлый.
Ә икенче оныкчасы төс-биткә каплаган куйган Мөхәммәт инде! Вәт әкәмәт! 
...Мөхәммәт тора-тора да үткәннәргә кайта, үз уйларына кайта. Әйе! Кешеләр китү белән генә түгел, кайту белән дә яши. Кайтулар...
Гомерлек кайтулар...
Үзеңә, денеңә, халкыңа, туган җиреңә кайтулар. Мәңгелектән килеп — мәңгелеккә кайтулар...
Туган көненә бер ай кала аңа район гәҗитеннән яшь кенә бер корреспондент кыз килгән иде. Аның турында очеркмы, мәкаләме язарга. Сорауларны күп бирде...
— Бабай, сез тәмәке тарттыгызмы?
— Юк !
— Аракы эчтегезме?
— Юк !
— Димәк, шуңа күрә озак яшәгәнсез...
— Юк !
Кыз аптырап калды:
— Ә озын гомерле, таза-сәламәт калуыгызга нәрсә ярдәм итте? — дип кабатлап сорады.
— Инабәт, — диде бер сүз белән карт.
— Ина-бәт? Бу сүзне мин аңламыйм. Гарәп сүзе түгелме ул?
— Инабәт — яшәүгә өмет югалтмау, кешеләргә гомерлек ышаныч саклау, тормыш итүдә үҗәтлек ул. Дөньяга яратып карау, сөенә белү, иманлы булу, рухи тынычлык...
Кыз бабайны аңлап бетерә алмады, "эчмәдем, тартмадым, начар гадәтләрем булмады, саф һавада күп йөрдем, яраткан ризыкларым — яшелчә, җиләк-җимеш иде" дисә, бу сүзләрне кем дә аңлар иде, ә бу карт, авыз тутырып:
— Гомер буе ит ашадым, яратып ашаган ризыгым — балык иде, — дип тора. Вәт сиңа бабай, өйлән давай! Әле бит ул шаяртып алырга да ярата, төртмә сүзләр ычкындырырга да күп сорамый. Әмма әдәпле кеше!
Әлеге кызга Мөхәммәтнең әйтәсе тагын бер сүзе бар иде:
— Озак гомер итәсең килсә, көнләшеп яшәмә, кешегә үч тотма, эчле булма, хөсетләнмә! Дошманыңа да үлем теләмә! Комсыз булма!
Әмма вә ләкин...
Андый кешеләр дә озак кына яшиләр ич. Мисалга, Габдулланы гына алыйк. Җитмеш яшендә паралич суккач та, ун еллап урын өстендә ятты, бары 1997 елның башында гына якты дөньядан китте. Әле бит караватында ятканда да, үләр көннәре якынлашкач та, сораган ди:
— Теге карт тәре катмадымыни әле?
— Кемне әйтәсең? — дип сораган аның күләгәсенә әйләнгән хатыны.
— Кемне булсын? Мөхәммәтне әйтүем... Ул бит миннән унҗиде яшькә зуррак. Миңа кадәр беренче булып катса, ни булган инде, ә! Ә җук, җук!
Габдуллага бәйле бер вакыйга аның хәтеренә нык кына уелып калган...
Сиксәненче еллар башы иде...
Үзе дүрт ел буена эшләгән янгын сараен сагынып, Мөхәммәт шул тирәләргә килгән иде. Ярмәкәй тавы астындагы бура кадәр ташларга озак кына карап торды. Көчле агымлы торба-чишмәдән кушучлап су эчте. Бу гали су түгел иде, ә нефтьчеләр бораулап та җир мае чыкмаган, минераль чишмә булып, ашказаны авырткан, буыннары сызлаган кешеләр аны ераклардан килеп алалар.
Шул вакыт ул янгын сарае тирәсендә ниндидер тавыш ишетте. Шул якка барса...
Әйе, барса!
Аның Шәрәфетдине Карсак Габдулланы бер кулы белән (ә ул кул — ипи көрәге!) буып алган да атлар караучыны әллә ниләрдән ваз кичтерә:
— Нү! Конюх короткорос! Моннан соң атларның фуражын урламам, диген...
Габдулла гырылдый:
— Урл-ла-мам...
— Минем җизнәм — дуңгыз, диң!
— Дуң-ңгы-ыззз...
— Мин үзем дә хайван, дип әйт!
— Ха-ай-ва-ан...
— Шәрәфетдин абый, дип өстә!
Габдулла мышкылдый, гырылдап ала:
— Шәрә...
— Мин мунчада түгел! Нигә урамда шәрә калырга?
— Шәр-рә-фетдин аб... бый...
— Менә шулай! Аллага шөкер, ит ашыйбыз әле! — Шәрәфетдин Карсак Габдулланы селтәп чирәм өстенә ата. Тегесе сикереп тора, өстен аннан-моннан каккалап, агачлар арасына таба йөгерә. Мөхәммәт түзә алмый, авызын кулы белән каплап, күзләреннән яшь чыкканчы үзалдына көлә. Аннан соң, посыбрак торган җиреннән чыгып, улының җилкәсенә кулын сала:
— Үтерә идең бит, улым!
— Бер хайван үлүдән...
— Тизәккә басма, исе чыгар.
— Андыйлар үзләренә кагылмасларына расчут ясап яшиләр дә... Нү!
— Дөрес! Әмма дә ләкин бер пешекләүдән генә акылтәртипкә килми шул алар.
— Пешекли белсәң, тәртип ишеген тиз табалар, әткәй! — диде үз сүзенә вә әле генә кылган гамәленең хаклыгына нык кына ышанган Шәрәфетдин. Аңа һәрвакытта үз-үзенә ышану хас.
"Тәртип ишеге..."
Оҗмах ишеге шул тәртип ишегеннән башлана түгелме? Ишекләр, ишекләр... Ничәмә-ничә ишекләр узды Мөхәммәт үз гомерендә. Керде-чыкты... Китте-кайтты... Ул егерменче гасыр башы ишеген ачып килгән иде бу дөньяга, менә егерме беренче гасырныкын үзе өчен мәңгегә ябып китәсе калды. Килү һәм китү... Алар икесе дә кешеләр өчен үкенечле булмаска тиеш! Үкенечләр өчен яшәү инсан күтәрә алмаган иң зур көенеч түгелме? Шуның өчен якты дөньяга килүнең ни хасияте бар соң?! Бу үзе хәрамдыр, изге-кыйммәтле гомерне санга сукмау, кадерен белмәү, хәкарәт итүдер. Ә Мөхәммәт яшәүнең кадерен, тәмен-ямен яшьтән үк белде, елыйсы чакта көлде, саулыгын саклады, көнен вә үкенечләр китерер гамәлләрен дә матур эшләре белән аклады. Үзе әйтмешли, "иң мөфтиме", ул бер генә җан иясенә дә зыян салмады.
Теге гәҗиттән килгән кыз аның турында ару гына мәкалә әвәләгән иде. Булдыра икән бит, чукынчык! Мөхәммәт аны ничектер баласытып утырган булды бит әле. Хәзер менә шул эшенә читенсенә. Хәтта оялыбрак та китте әле.
Мәкалә ярты бит булып чыккан, фоторәсемен дә урнаштырганнар. Билләһи, күңеле булды карт юләрнең. Югыйсә һәрнәрсәгә шаклар катып утыра торган чаклары да узып киткән иде инде. Ә шулай да...
Ә шулай да...
Сине мактасалар, бу мактау күңелгә сары май булып ята икән! Йөрәгең дә дәртлерәк тибә башлый, җаның рәхәтләнә, рухың тагы да яктыра төшә...
Шул гәҗитне күтәреп, Шәрәфетдин дә килеп керде:
— Әткәй, даның районга таралды. Өлкә гәҗитендә дә бу язманы бастырабыз дип торалар икән. Нү! — диде ул. Шәрәфетдиндә — Бибинур холкы, әтисенең төс-кыяфәте. Менә әкәмәт! — Ә хәзер әйдә миңа кунакка! Безне каз бәлеше көтеп тора, — диде улы, аңа яратып карап.
Кешеләр юньсезләнә икән, атлар да тешләшә, сыерлар сөзешә башлый.
Соңгы елларда Мөхәммәт кошларны күзәтергә ярата. Ил базар мөнәсәбәтләренә күчкәч, кешеләр психологиясендә генә түгел, кошларның үз-үзләрен тотышында да шактый үзгәрешләр барлыкка килде. Әйтик, сыерчыклар элеккеге кебек яз башында авылларга өелеп-өелеп күп кайтмый һәм сандугачлар да өздереп-өздереп сайрамый. Югыйсә былбылларның алхәбәрчеләре ич алар...
И сайрый, и сайрый!
Дәрт-моң сыерчыктан...
Көнләшеп шуңардан
Тиресле абзардан
Мөгрәп сыер чыккан.
Каргалар элеккечә үк каркылдый, тик бу каркылдауда ниндидер дау таләп итү өстенә әллә нинди оятсызлык та бар:
— Кар! Кар! Кар!
Яңа урыслармыни...
Чәүкәләр элеккегә караганда шактый ук юка-сыек. Тавышлары да көзге Нократта хәлсез дулкыннар чыйпылдавы кебек:
— Чыек ... Чыек ... Чыек ...
Бу авазларда әллә нинди моң-сагыш...
Саесканнар усалрак чыркылдый. Элек алар йорт тирәсенә берәрләп кенә килә иде, хәзер, бүгенге көн сукбайлары кебек, ике, өч, хәтта дүртәүләп йөриләр. Безнең халык саесканны үз йортының яисә лапасының түбәсендә күрсә:
— Әһә! Безгә кунак киләчәк! — дип юрый иде. Хәзер болар икешәрләп-өчәрләп койма тактасында чыркылдап утыралар — бер түгел, ярты кунак та юк. Кунакка йөрешүләр дә бетте, һәркем әкәм-төкәм кебек, үз йортына бикләнде.
Урыслар саесканны "сорока-воровка" диләр. Мөхәммәт моңа быел тагын бер кат инанды: июнь башындагы сабантуйлар вакытында этенә дип, ипи калдыклары, сеңерле-итлерәк сөякләр салып, савытны ашый-ашый күбенеп беткән маэмаеннан читкәрәк куйган иде, шуның яртысын ташып бетергәннәр, чукынчыклар! Ипие ипи инде, ә сөяк нигә кирәк булган аларга? Саесканнар эт түгел ич инде сөяк кимерергә, әллә аларның да этләшүеме бу?!
Туганнар да читләшә,
Эреләр дә бетләшә,
Саесканнар этләшә —
Сүз әйтмәссең, тешләсә...
Авыл тирәсендә карлыгачлар ояламый инде, яр карлыгачлары керәшәләр дә, Нократның текә ярларына йөзләрчә оялар ясап, шуңа атылып кереп, атылып чыгып йөрмиләр. Нократта балык беткәнме...
Ә менә тәлитүт-селкенчәкләр авылда кабат күпләп пәйда булды. Шома-зифа буйлы, елгыр гәүдәле, кара-ак түшле, озын койрыклы, көрәнсу төстәге бу ике канатлылар теләсә кайда хәзер. Бүгенге эшмәкәрләр кебек...
Бер чыпчыклар гына элеккечә чыркылдаша. "Чыпчыклар кебек чыркылдашып яшәгез",— дигән Гайса пәйгамбәр дә. Чыпчыклар — гади халык...
...Алмагачта сандугач сайрый.
Ах!
Мөхәммәтнең йөрәге өзелеп төште...
— Мин дә шигырь белән уйлый башладыммы? — дип шаккатты ул. Нәрсә дигән иде Хөснимәрдән фәйләсуф? Болай диде: инсани затның шигырь белән уйлый башлавы камиллек дәрәҗәсенә ирешеп килүе ул...
Иа Алла! Иа Алла! Иа Алла!
Бу сүзләренә Хөснимәрдән агай, җиде көн ашамыйча-эчмичә караңгы вә тирән суык базда шәрә килеш Хак Тәгаләгә ялварып ятканда ирешкәнме?!
Нәрсә дигән иде әле тагын авыл фәйләсуфы? "Дөньяда башта караңгылык белән яктылык бергә кушылган булган, бөек кодрәти көч ал арны аерган..."
"Нур — Аллаһы, кара төртке — Иблис",— дип тә әйтте ул.
...Бервакытны Мөхәммәтнең килене Зоя ниндидер галим язган бер китап алып кайткан иде. Анда "моннан ун меңме, ун миллионмы еллар элек материя белән электромагнитик дулкыннар бергә кушылган булган" дип язылган иде. Кызыксынып укып утырган булса да, — ә аның килене йортка кызыклы китаплар ташый, — әлбәттә, Мөхәммәт бу сүзләрнең мәгънәсенә төшенә алмыйча җәфа чикте, шуңа карамастан материя — караңгылык, электромагнитик дулкыннар яктылык дигән нәтиҗәгә килде. Хөснимәрдән шәкерте ич!
"Нү!" дияр иде олы углы Шәрәфетдин...
Нәрсә дигән иде әле Шәрәфетдин теге Карсак Габдулланы, янгын сарае алдында бер кулы белән буып алганда? Әйе, болай дип сорады:
— Син, Карсак, кыслаларның кайда кышлаганын беләсеңме?
— Җук...— дип гырылдый теге.
— Ә кыслаларның сызгырганын ишеткәнең бармы?
— Җу-ук... Ә җук!
— Җук син, Карсак! Колаксыз бәндә. Сызгыруны да ишетмисең. Нү! Ишетмисең, ә? Нү!
— Ие, ни? Ә җук... Җук инде! — ди Габдулла.
— Җукка мин үзем дә тук. Аллага шөкер, ит ашыйбыз әле!
Әйе! "Күр — нәрсә әйтер, ишет — ни күрсәтер?!" — дигән иде Хөснимәрдән агай. 
...Ә бу вакытта Мөхәммәт угылы Шәрәфетдин Болгари - ев немец җизнәсен каз шулпасы белән сыйлап утыра иде. Вольдемар Финк — Идел буе немецы, тау кадәр кеше. Ифрат эшчән. Шөн халкы аңа бер генә кушамат такты:
— Мачтур! Һәр эшкә мачтур бу чукынчык нимеч!
Әйе! Вольдемар һәр эшкә оста, мастер кеше иде. Бер генә эштән дә җирәнмәгән, һәрнәрсәгә кулы ятып-ябышып торган Шәрәфетдин бу әзмәвергә бераз көнләшеп карый, салып алгач, аны оскыртырга ярата:
— Җизни, ә, җизни?
— Әү! — ди Вольдемар, көрәк кулларын өстәл астына яшереп, юкса икесен бергә өстәл өстенә куйса, тәлинкә, кашык, чәнечке, пычак, чынаякларга урын калмый да диярлек. Дәү бу куллар! Вольдемар Финк Шәрәфетдиннең "җизни" диюенә үлә дә китә инде, берсендә шул сүздән соң кызып китеп: "Их, кайнеш!" — дип, кысып кочаклаган иде, малаеның күзе чәшкә кадәр булып акайды, сөякләре шыгыр-шыгыр килде, көч-хәл белән тын алды. "Сара апа ничек чыдый икән моңа? — дип кенә уйлый алды ул. — Кеше түгел бит бу, үгез. Чистый үгез инде менә. Нү!"
Вольдемар Финк урысчаны үз туган теленнән яхшырак белсә, татарчаны урысчадан да яхшырак белә иде. Алар бит Мөхәммәт белән озак еллар тимерчелектә эшләделәр. Вятские Поляны заводында "секретный сейфлар" мәңгегә бикләнеп калса, Вольдемарны чакыралар — ача да бирә чукынчык нимеч! Шул эшенә бер ящик сыра, ике савыт аракы, тозлы балык, ун гөрәнкә колбаса төяп кайта да очраган бер кешене сыйлап йөри. Халык көлә:
— Демар, Демар! Хет колбасаңны хатыныңа калдыр инде...
Демар — Вольдемар, ат кебек көчле — куәтле кеше, үгездәй таза немец, рәхәт елмая:
— Сарам өчен минем мәңгелек колбасам бар!
Уллары Роберт, Валера, Юра, Рудольф, Петя Шөндә татар мәктәбен тәмамладылар да элеккеге Союз буенча таралып беттеләр, бары иң олылары Роберт кына Германиягә күченеп китте. Яһүдәгә өйләнгән. Бик шәп торалар, ди...
— Җизни, ә, җизни?! — ди Шәрәфетдин.
— Әү! — дип рәхәт елмая Вольдемар.
— Нигә син безнең Сара апага өйләндең? — дип оскырта аны Шәрәфетдин, җитди кыяфәт белән. — Син бит немец, берәр немка тапмадыңмыни, татар кызы Сарага өйләнмәсәң, ә?
Вольдемар тагын да рәхәтрәк елмая һәм һәрвакыттагы кебек бер үк сүзләр белән җавап бирә:
— Үз гомеремдә татарлардан да шәфкатьлерәк, миһербанлырак, ярдәмчелрәк кешеләрне очратмадым, — ди. — Менә сездә өй бурасын өмә ясап күтәрәләр, үлекне бөтен авыл җыелып соңгы юлга озата, үз бәрәңгесен алып бетергәч, күршесенә булышырга керәләр, янгын чыкса, тирә-яктан шундук җыелып сүндерәләр... Иә, әйт инде, кайнеш, ничек яратмассың бу халыкны?!
Ә Шәрәфетдин нишли? Ат булып кешни.
— Нү, җизни! Маладич нимеч син, җизни! Җизни урысның жизнь сүзеннән бугай ул. Нү, җизни! Синең белән булганда яшәү теләге тагын да арта...
...Кешеләрнең иң алама вә гөнаһлы яклары — үз нәфесләрен һәм теләкләрен вакытында тыя алмауларында. Әнә шуннан инде бар юньсезлекләр башлана. Ә бит...
Дөньяның нигезләре бәндәләрнең теләкләре кабул булмауга корылган. Әгәр инсаниятнең бар теләкләре тормышка ашып барса, җирдә туфан калкыр, гарасат кубар, мәхшәр туар иде. Әле болай да...
"Не!" дияр иде Хөснимәрдән агай.
Бу — чама хисен югалтмау дигән сүз. Булганына шөкер кылып яшәү. Кирәктә — әйтәсен әйтеп, кирәкмәгәндә — дәшмәү. ..
Ни гаҗәп!
Шәрәфетдиннең бар теләкләре дә тормышка ашты бугай. Ничек алай? Ул бит бервакытта да күктәге йолдызларга үрелмәде, бәхетен читтән чәлдермәде, чама хисен һич югалтмады, булмаганга — юкка күз атмады.
"Бу дөнья — сый-хөрмәтләр, мәҗлес-рәхәт күрмәкләр дөньясы", — дип уйлады ул. Әнә бит: кичә туганнан туган Сара апасы белән немец җизнәсе Вольдемар Финкларны сыйлады, бүген каз бәлешенә кияүләрен чакырды. Белә ул: " һәркемнең үз чираты, вә дә килеп, үз өлеше!"
Әмма башта иң зур хөрмәт әтисенә — Мөхәммәткә! Аннан туганнарга, җизнәләргә һәм дә килен-кияүләргә... Нишләсен белә Шәрәфетдин, моның өчен кемне эшләтәсен һәм нишләтәсен дә чамалый-аңлый ул. Чамалый белү, алдан сизенү, аяк астыңда булачак коены тою кирәк.
— Матри аны! — диде ул, аш салып маташкан хатынына сырышып. — Матри, Шәрифә! Бу кече кияү ниндирәк кешедер, чуртым белсен. Нү! Сыеңны жәлләмә, төпчек кызыбыз алдында оялырга туры килмәсен. Кире өйләренә кайткач, кече кияү: "Сездә адәм рәтле сыйлый да алмадылар", — дип, багалмабызны тәпәләмәсен. Казанга пулный бер каз сал, вактөякләреннән бәлеш пешер. Каз бәлеше! Аны атаклы конструктор Георгий Семеныч Шпагин да бик яратып ашый иде.
— Беләм лә! — дип, бер сүз белән аның нотыгын кисте Шәрифә, бүрәнә беләкләрен сызганып куеп. Шәрәфетдин хәтта бер адым артка чигенеп куйды. Әле картайгач та тазалыгын җуймаган карчыгы әллә аның белән көрәшергә телиме? Юк икән! Әнә бит тагы телгә килде, бу юлы йомшак кына дәште: — Ә син, карт, бар, кибетне әйләнеп кил. Хәмереңне, үзең әйткәнчә, "пыяла самавыр"ларыңны кирәк санаганча алып кайт. Тик чама хисен югалтма!
И сыйладылар да инде алар олы һәм кече кияүләрен. Читтән килгән кече кияү сорап та куйды:
— Көн саен каз боты! Сездә...
— Нү! — дип көлде Шәрәфетдин. — Бездә казлар дүрт ботлы!
Нәфисә матур яшәп, матур үлде. Дөресрәге, үлгәнчегә кадәр диярлек матурлыгын җуймады, аны оныклары, туганнарының балалары "Матур әби", "Алма абыстай" дип кенә йөрттеләр. Инде җитмеш бишкә җиткән карчык булса да, аның йөзен җыерчык басмады, ияге алга калыкмады, күрүе дә начараймады, ишетүе дә әйбәт иде, ә күзләрендә — җылылык һәм сизелер-сизелмәс очкыннар. Иң гаҗәбе: берничә урт тешеннән башкалары барысы үз урыннарында элеккеге кебек җемелдәп утыра бирделәр. Тешләренең шулай озак саклануына ышанмаучылар да булды:
— Протездыр ул. Ясалма тешләр...
— Юк, үз тешләрем, — диде Нәфисә. — Протез куйдыру — авызлык кигән ат булып яшәү ул... Элек тешләремне каты күмер белән агарта идем, соңыннан шүткә-паста белән...
Әйе, Нәфисә матур яттгәп, матур үлә белде. Үләренә кырык-кырык биш көн кала, иң беренче, бу турыда Мөхәммәткә белдерде:
— Карт, мин авырып торам бит...
— Сизенәм, карчыгым... Үтешле чир булсын!
— Юк, Мөхәммәт... Безне мәңге аерылу көтә...
Ни дияргә дә белмәде Мөхәммәт, юатырга теле бармады, Нәфисә сабый түгел. Бүлнис, врачлар дип тә тормады, чөнки үлем алдында шул ук докторларның көчсез икәнен белү өстенә килгән әҗәлне аларның куып җибәрә алмаячагын да әйбәт аңлый иде ул.
Кырык өч ел бергә яшәгән хатынына йомшаграк, иплерәк, ягымлырак сүзләр әйтәсе килде, хәтта бу авыр хәбәрне уен-көлкегә борасы итте:
— Нинди аерылу ди әле ул, Нәфисәм? Менә мин синнән егерме бер яшькә зуррак, ә һаман да аерылулар турында уйлаганым юк!
— һәркемнең үз гомере... Хәтерлисеңме, син миңа ни дигән идең? "Кеше өчен яшәргә була, әмма кемдер өчен үлеп булмый, һәркемнең үз үлеме бар..."
Хөснимәрдән агай сүзләре...
...Нәфисәне, җиде кат ап-ак кәфенгә төреп, өстенә хушбуйлар сибеп, Бибинур янына күмделәр. Бибинурны кайчандыр Алсу белән рәттән җирләгәннәр иде...
...Хәтерендә Мөхәммәтнең, хәтерендә: Алсу каберен аршын ярым, ике аршын казып төшүгә, ташлык китте. Гүя Алсуны аласы гүрне таш ишек белән каплап куйганнар. Ирләр кабернең бу урынын бик авыр үттеләр, чөнки кәйлә-көрәккә караганда монда ломнар күбрәк эшләде. Авыл халкы таш чыгудан куркып, бу урында башка кабер казымады, ә менә 1953 елны Бибинур вафат булгач, ире аның Алсу белән рәттән җирләнүен теләде. Җыелган халык зиратта бәхәскә кереп тормады, Мөхәммәт әйткән урынга кабер казыды һәм — ни гаҗәп! — анда ташлы урын аз гына иде.
Нәфисәне дә Алсу, Бибинур белән рәттән гүргә иңдерделәр. Аның өчен казылган кабердән таш бөтенләй чыкмады. Мөхәммәт бу урында тагын бер каберлек урын күреп, анысын үзе өчен киртләп-киртәләп куйды. Алсу белән Бибинурның бура-чардуганнары күптән череп беткәнлектән, Шәрәфетдин белән Алмазар өч кабер өчен бер зур чардуган ясаттылар. Алар аны күгәрмәс алюмин-цинк таяклар, калайлар, "стойка"лардан эшләткәннәр иде, ике ел узуга, бу күгәрми торган чардуганны сүтеп, башы-аягы белән алып киттеләр. Кемнәр? Төсле металл җыеп сатучылар! Алар бит электр линиясендәге километр-километр алюмин чыбыкларны да кисеп алып китүдән тайчанмыйлар. Әзер товарга күбрәк акча гына булсын. Бу хәбәрне ишеткән Мөхәммәт, ялгыз гына калып, кычкырып елады:
— Зиратка кереп, әрвахлар өстендәге чардуганны сүтеп алып китсеннәр әле? Кая барабыз? Иә Җанымны ал, Раббым! Мондый хурлыкны күрмәс идем...
Явыз-яман, ямьсез-чорсыз адәмчекләргә бу дөньяда ук берәр җәза булмас микәнни, Раббым? Әнә илне талау, заводфабрикаларны "бакыр тиен"гә сатып җибәрү, алтын запасларын күпләп чит илләргә озатуны дәүләт-хөкүмәт әһелләре башлап җибәрде, бу бурлык вирусы инде күпләргә күчә бара. Аларга да Алланың кәһәре төшмәс микәнни?! Юкса, шагыйрь әйтмешли: "Юктырсың ла, Алла!" — дип куюың да бар. Ә монысы тагы да зур имансызлыкка, денсезлеккә, дәһрилеккә, маңкортлыкка, урлау-талауга, җимерүгә-үтерүгә, дөньяви янгынга, тоташ фәхешлеккә, кешедән хайванга әйләнүгә илтәчәк.
Хайванизм... Кешене хайванлаштыру... 
Коммунизм төзибез, дип, җитмеш ел буена лаф орган илгә хайванизм яный...
Балык башыннан кортлый, ди. Хайванизм да башлыклардан башлана...
"Озак яшәдем, — дип уйлады Мөхәммәт.— Әмма гомерем ахыры борчулы сораулар, юньсезлеккә аптыраулар, киләчәкне күңелсез юрауларга туры килер дип кем уйлаган? Заһидулла сөйләгән иде... Аңа Малмыж мулласы әйткән ич, колхозлар төзелә башлаган елларда ук әйткән: "Бу әле көчләүләрнең башы гына... — дигән. — Аның икенче дулкынында безне алырлар, без югалырбыз, — дигән. — Болары ярый әле, тик бу гасырның ахырын да кара төстә күрәм мин,— дигән... — Шуның өстенә туачак гасыр башы да өметле күренми",— дигән.
...Шәрәфетдин белән Алмазар тагын яңа чардуган ясаттылар. Бу юлы тимердән. Яшел төскә буяп та куйдылар. Яталар Мөхәммәтнең хатыннары бер өй-чардуган астында: Алсу, Бибинур, Нәфисә... Озакламас, Мөхәммәт үзе дә монда килеп урнашыр... Үзе урнашмас, әлбәттә, алып килеп урнаштырырлар. Галәми кануннар шуны куша, бары тик шуны...
...Шәрәфетдин белән Алмазар теге "төсле металл" егетләрен яхшы гына "төснәткәннәр" икән. Чыгышлары белән Шөннән булмасалар да, татар егетләре бит! Кая бара татар! Татар алга таба нинди юлны тотар? Инде бүген татар зиратына кереп, чардуган сүтеп йөргән татар егетләреннән ни көтәргә? Милли таркаулык күбрәк картларда түгел, ә яшьләрдә күренә бит. Әмма яшьләрсез киләчәк — өметле киләчәк түгеллеген кем дә белә. Уфтана Мөхәммәт, бик тә уфтана. Әнә бит Нәфисә вафатыннан соң аларның Алмазар белән арасы да суынып киткәндәй булды. Нәрсә бу? Әнисенең йөзгә җитә язган әтисеннән алдарак үлүенә ризасызлыкмы? Әллә элеккерәк сызлавыкмы?..
Ул "сызлавык"ны да яхшы хәтерли Мөхәммәт. Алмазар Казанда укыганда ук яратып йөргән керәшен кызы Зояга өйләнергә җыенуын әйткәч һәм аның хәер-фатихасын сорагач, Мөхәммәт тиктомалдан гына "киртә җимереп ташлады":
— Шушы гәүдәң, төс-кыяфәтең белән үзебезнең мөселман кызын таба алмадыңмы?
Алмазар артык туры булуы өстенә кискенрәк тә кеше иде:
— Ә син, әти, беренче хатыныңа ничек өйләндең? Муенындагы тәресен күрмәдеңмени?
— Беренче хатыным Алсу минем!
— Әйдә, әткәй, хагын сөйләшик: синең унҗиде яшеңдә үк өйләнгән беренче хатының Ольга! Ул синеке!
Имәндә икән чикләвек! 
Кеше төкереген күрмә, изүеңә маңка төшкән, диләрме әле?! Хак сүзләр!
Иа Алла!
Яшәп-яшәп тә акыл керми безгә...
Әллә озаграк яшәгән саен, ул акыл дигәннәре, челләдәге ялгыз-аерым күл кебек, гел саега бара микән? Алай дисәң, каян килә бу әллә нинди уйлар? Алар бит акыл-ми эшчәнлеге...
...Әйе шул, Ольганың тәресе муенында иде. Ә Зоя такмый аны. Алга таба киленен яратып, үз итеп өлгерде Мөхәммәт, Зоя бит кайбер яклары белән Алсуны искә төшерсә, гәүдәсе, төс-кыяфәте, бигрәк тә холкы-гадәтләре Нәфисәне күз алдына китереп бастыра иде.
Зоя аңа, йомшак-бәрхет тавыигы белән:
— Әти, әти... — дип кенә торды. Чиста-пөхтә булды, йорт эшләреннән бер дә чирканмады. Тагы ни кирәк!
Эх, карт юләр!
Унҗиде яшьтә Азак диңгезе буенда "поляк гүзәле" Ольгага өйләнүеңне "яшьлек юләрлеге" дип атасаң, инде картаеп беткәч, төпчек улыңның керәшен кызы Зояга өйләнүенә каршы төштең.
Акылсыз дип кем әйтмәс сине!
Бик акыллы, тәкъва мөселман булсаң, әнә кызыңны татар егетенә сакларга иде! Ә ул мәктәп бетерүгә, бер мафиоз урыска кияүгә чыкты. "Яңа урыс"ка... Кияү аның Нәфисәсен "теща Анфиса" дип кенә йөртте, кызы Алсуга "Анна" дигән исем кушты, ә Мөхәммәт аның өчен "деда", "старый" иде.
Мөхәммәткә кызның гамәле сау тешнең сызлавы булып тоелды.
Алмазарның ике катлы кирпеч йорты... Йорт тирәсендә дистәләгән машина. "Мерседес", "Волга", "Жигули", "Ока"лар һәм бер автобус...
Монда берьюлы өч бәйрәм уздырырга җыеналар: Мөхәммәт 2001 елның гыйнвар башында ун дистәсен тутырды!
Алмазар белән Зояның көмеш туйлары. Алар шәп яшәделәр һәм яшиләр. Алмазар Зояга: "Җаным!" — дип кенә торды. "Җаным" дигән җүнле иргә хатын-кыз ярты җанын бирә.
Төзүче Алмазар белән укытучы Зояның хезмәт стажы да егерме биш елдан узып китте. Әле үзен быелгы хисап-сайлау җыелышында "Нократ" авыл хуҗалыгы әртиленә рәис итеп тә куймакчылар икән.
Биек түшәмле кунаклар залында сигез өстәл "П" хәрефе рәвешендә тезелгән. Алар өстендә — сый-нигъмәт, төрле-төрле кабымлыклар, "Баллы су", "Боржоми", "Шөн" сулары. Пычаклар, кашык, чәнечкеләр юеш-коры, салкын-эссе, симез-арык, төкле-шәрә кулларның үзләренә кагылуларын көтеп ята. Хатын-кызлар мондый мәҗлесләрдә, өстәл артына утырганчы ук, әллә каян килә торган күпсүзлелеккә, такылдыклыкка дучар булып, бер-берсенең күлмәк-костюмнарына күз салып, алтын йөзек, алкаларына үзләренчә бәя биреп, верандада туктаусыз гәп куерталар. Ирләр бакча ягында, лапас артында сигарет көйрәтә. Һәркайсының йөзендә олуг мәҗлесләр, затлы кешеләр, югары түрәләр җыелган истәлекле очрашулар, бүләкле бәйрәмнәр, Мактау кәгазьләре, орден-медальләр бирелә торган утырышлар алдыннан була торган сәеррәк эчке бер тантана.
Кунакларны йортка чакырдылар...
Һәркем тезеп куелган йомшак төпле урындыкка үз урынын чамалап чүмәште. Түрдә Мөхәммәт, аның уң ягында Алмазар белән Зоя, сул кул якта хатыны Шәрифә белән Шәрәфетдин.
Алардан ерак та түгел, берничә зуррак түрә, күкрәкләрен киереп, аркаларын йомшак артлы урындыкларга терәгән.
Мөхәммәт мондый күп кешеле мәҗлесләрне өнәп бетерми иде, шуңа ул шактый гына дулкынланды, ап-ак кыска чәчләре төбенә тир бәрде, урындыгында да иркенләп һәм ипле генә утыра алмады, боргаланды, борсаланды, борчылды.
Кемдер, түрәләрдән берәү булса кирәк: "Бабай сүз әйтсен әле!" — дигәч кенә, әлеге мәҗлеснең гади бер ашап-эчеп утыру гына түгел, ә тантаналы вә кирәкле, әһәмиятле һәм кадерле бер җыелып утыру икәнен аңлады. Уллары аңа икесе ике яктан карадылар:
— Сөйлә, әткәй!
— Ни әйтим? Бер сүз әйтү өчен дә бер гомер яшәргә кирәк.
— Үз сүзеңне әйт! — диделәр уллары.
— Калдымы икән бездә үз сүзем дигән сүз?
— Менә син әйтсәң, калган була! — диде кискенрәк, яшьрәк, бераз тәкәбберрәк Алмазар.
— Зарланма, әткәй, ит ашыйбыз әле. Аллага шөкер! — дип көлде ачык җанлы, инде җитмешен тутырып килсә дә, һаман да көр күңелле калган Шәрәфетдин.
Мәҗлестәшләр, Мөхәммәт һәм аның ике улының сөйләшүләрен ишетмәсәләр дә, болар арасында ниндидер бәхәс бара бугай диеп, бераз сагаеп калдылар. Шуңамы хәл киеренкерәк төс алгандай итте. Мондый чакта җитәкче агайлар "дилбегәне үз кулына алуны" мәгъкуль күрәләр.
— Сүз бирелә,— диде районның хакимият башлыгы.— Сүз бирелә Шөн авылының атаклы кешесе, илле ел тегермәндә эшләгән, дүрт ел янгынчылар башлыгы вазифаларын үтәгән йөзьяшәр Мөхәммәт абзый Болгариевка.
Монда инде бернишләп булмый. Мондый вакытта ыкмык килеп тора алмыйсың. Мөхәммәт, бераз бөкрәя башлаган озын гәүдәсен күтәреп, аягына басты. Аны беренче күрүчеләр аһ итте:
— Мондый озын буй мәҗлестәгеләрнең берсендә дә юк!
— Карале, ә! Картка йөз тулган инде, ә кыяфәтенә карап сиксәннән артыкны бирерлек түгел!
— Пәһлеван бабай бу!
Мөхәммәт бераз уйланып торды:
— Озак яшәсәм дә, аз сөйләрмен,— диде ул, ниһаять. Аның бу сүзләрен кул чәбәкләп каршы алдылар:
— Картта акыл да нык икән әле. Әйтә белә бу бабай...
— Ашау эшне калдырмый, ашамау эшне калдыра, — дип дәвам итте Мөхәммәт. — Шулай диеп моннан сиксән еллар элек Азак диңгезе буенда балык сөзгәндә әйткән иде миңа Хөснимәрдән агай. Ул дәрвиш, илгизәр, фәйләсуф кеше иде. Оланнар! Бүген безне зурлап җыелгансыз икән, ашагыз-эчегез, уен-көлкеләргә урын бирегез, бер-берегезне мактагыз һәм мактаныгыз! Ялагайланмагыз гына... Бер гасыр башыннан икенче гасыр башына күчеп яшәгән кеше буларак, тагы бер киңәшем бар: үзегезне яклый алыгыз һәм халыкка терәк булыгыз! Бары үз-үзләрен яклый алганнар гына халыкка да терәк булачаклар. Монысы — бабайлар сүзе. Әмма... Хәрам байлыкка омтылу — кешене акылсызландырып кына калмый, ә, иң беренче, аның милли аңын томалый. "Яңа гасыр киләчәк... Кансыз озынборын кан эчүдән шартлап үләчәк..." Бу — Малмыж мулласының, яшьтәшем һәм авылдашым, якын дустым Заһидуллага әйткән сүзләре...
Шушы урында тукталып, ул берәм-берәм ике улына да карап алды һәм дәвам итте:
— Ә хәзер үз сүземне әйтәм...
Аннан беравык кына тын торды һәм тирән сулап өстәде:
— Мәче булып туган — мәче булып яши, эт булып туган — эт булып яши. Кош кош булганга оча, гөлчәчәк гөл булып үсә. Каен наратка әйләнми, имәннән өрәңге ясап булмый. Без татар булып туган — татар булып яшик! Сак булыйк — халыкларга бертөсле битлек кидерү бара... Тагын... Барыбыз да бер нәрсәне онытмыйк, кешелек хәтере мәхәббәт, яхшылык, матурлыкны да, нәфрәт, яманлык, мәкерне дә һәрвакыт истә тота. "Ничек теләдем — шулай яшәдем вә киттем дә бардым, миннән соң дөньясын ник туфан басмый" дигән бәндәләрне дә җавап һәм җәза көтә. Монда булмаса — тегендә... Мин үз сүземне әйттем, оланнар!
— Вот так да! — диде район хакимияте башлыгы, тел шартлатып һәм шаккатып. Ул бу "яшен яшәгән карт"тан мондый сүзләр көтмәгән иде.
— Минем әткәй үзе фәйләсуф ул! — диде, Мөхәммәтнең аркасыннан кагып, Алмазар. Аның күз төпләренә яшь бәрде. Бераз кырысрак улыннан моны көтмәгән Мөхәммәт үзе дә йомшап китте. Мәҗлескә җыелганнар гөрләтеп кул чапты. Картның алдына бер фужер шампан шәрабы куйдылар.
— Шушы яшькә җитеп эчмәгәнне! — диде ул көлеп.
— Әйттең, әткәй! — диде Шәрәфетдин, аны яннан кочып. — Аллага шөкер, ит аттгыйбыз!
Халык гөрс итте...
Мәҗлестәшләр елмаю-ялагайлану, көлү-мактау, уен-мактанулар аша ашауга вә эчүгә күчтеләр...
Мәҗлес гөрләде: кемдер нидер сөйләде, кайсындыр нигәдер сүзеннән туктаттылар, икенче берәүне көчли-көчли "рич" әйттерделәр, тыйнаграк урында утырган "мокытка" күпме сорап та сүз әйтергә ирек бирмәделәр.
Мөхәммәт арыды, мондый шау-шулы мәҗлесләр өчен түгел иде инде ул. Юк, түгел! һәрнәрсәнең үз вакыты бар: яшәү — яшьнәүнең дә, үлем — сүнүнең дә...
Ул акрын гына торды да үз бүлмәсенә кереп ятты.
Кичә алар олы улы белән мунчада чабынып-гоынып чыкканнар иде. Иң башта "бабай бабайны" чапты. Шулай диде Шәрәфетдин, гомер буе дежур сүз итеп җанында йөрткән "Аллага шөкер, ит ашыйбыз әле" дип тормады:
— Ят, әткәй, ләүкәгә... Иа Раббым! Бабай бабайны чапсын әле,— диде. — Нү! — дип тә куйды әле.
Әз-мәз суынып алыйм, сулуны яхшыртыйм дип, алгы якта утырып торды Мөхәммәт. Шунда күкрәгендә нидер ттгырт итте. Карт йөрәген тотты, аның хәле авырайды...
"Йөрәккә урнашкан җанның җебе өзелә башлады бугай",— дип уйлады ул.
Шәрәфетдин мунчадан аны җитәкләп алып кайтты, җылы чәй эчерде, өстенә калын юрган салып йокларга яткырды. Шул йокы аңа тагы ниндидер яшәү көче кертте бугай. Иртән ул аякларында таза гына йөри иде инде... Юкса: "Китү шушыдыр", — дип уйлый башлаган иде. Аң томаланган иде бит. Акыл китте.
— Шагыйрьләрдә акыл тайпылышы була, аларда аң илаһилыгы! — дигән иде Хөснимәрдән агай, һе, акыл тайпылышы, ә...
...Ишек шакыдылар:
— Керергә мөмкинме?
— Керегез, кер! — диде Мөхәммәт.
Бүлмәгә тәбәнәк буйлы, чәче маңгайдан коела башлаган, бөркет борынлы, матур йөзле, зур күзле кеше килеп керде. 
"Кырым татары Мәхмүдбәк! — дип уйлап куйды Мөхәммәт.— Гәүдәсе генә җыйнаграк... Тагын — сөйләшү үзгәрәк..."
— Мин Казаннан! Шагыйрь Мәлик Әгъләм булам! — диде кунак. — Татарның татар булып калган шагыйре!
— Ишеткәнем бар... Кайсыдыр журналда рәсемең белән шигырьләрең бар иде.
— Рәхмәт сезгә, бабай! Сез милли иман, милли идеябез сүзләрен әйттегез!
— Милли иман, милли идея сүзләренә төшенеп җитмим, — диде Мөхәммәт.
— Халкыбызның үз кыйбласы, якты киләчәге өчен көч салу, тырышу ул! — диде шагыйрь.
— Ә! — дип куйды карт. — Хөснимәрдән агай аны "татарлык" дип атый иде.
..."Бер дә үзгәрмичә, бертөсле торган кешеләрдән куркыгыз, болар — таш йөрәклеләр", — дигән иде Хөснимәрдән агай.
"Иа Алла! Мин дә менә һич тә селкенмичә, бертөсле ятып торам ич. Әллә мин дә, әйе, мин дә таш йөрәклегә әйләнеп барам микән?" — дип шыр җибәрде карт.
Аннан соң ул, урынга яткач, "теге якка чыгып йөргәләүләргә" ияләнеп китте: әз генә черем иттеме, аның җаны бакый дөньяга барып кайта. Бу "барулар" гадәттә төш күрү рәвешендә... Әмма дә ләкин... Хикмәт бит төш күрүдә генә түгел иде, чөнки шушы төшләнеп-саташып ятулар вакытында ул ниндидер бүлмәгә килеп керә һәм инде күптән үлгән ата-бабаларын, әни-әбиләрен очрата, алар белән сөйләшә, фикер алыша. Кайвакыт сүзсез генә утырып торалар.
Шулай бер "теге якка чыгып киткәч", ул дистәләгән кешеләр арасында Хөснимәрдәнне дә очратты һәм "бәлшәвиклар влачны алган елны" ук үлеп киткән агасыннан сорап куйды:
— Хөснимәрдән агай, бу нинди бүлмә соң?
— Үлгәннәр белән исәннәр очраша торган урын бу, — диде тегесе.
— Ә кайда ул әлеге урын? — дип сорарга җөрьәт итте ул.
Хөснимәрдәннең җавабы кыска булды:
— Исәннәр өчен — күктә, үлгәннәр өчен — җирдә...
Нишләп Хөснимәрдән агай аның төшләренә еш керә икән? Кайсы ягы вә нәрсәсе белән аның күңеленә шулай тирән һәм матавыклы булып кереп калды ул? Югыйсә озын гомер юлында аңа әллә кемнәр очрады ич! Араларында зур тәэсир калдырып, күңелгә мәңгегә уелганнары да юк түгел.
Нигә Ольга аның төшенә бер дә кермәде? Нигә аның эзләре дулкын-су юган комдагы тамга-билгеләр кебек юкка чыкты? Әллә Ольга, үз хыянәтеннән үзе куркып, аның исенә дә килмәде, хәтер түренә дә кереп карамады микән? Ә бит...
Кырым татары, батыр йөрәкле һәм кыю Мәхмүдбәк аның төшләренә еш керде, исенә гел төшкәләп торды. Берсендә хәтта үзенең Алиясе белән теге Сәлахир елгасы буенда күрде ул ал арны. Алия елгага ташланган Ташлама кыясын да күрде. Ә бит Сәлахир елгасы белән Ташлама кыясын үз гомерендә бер дә күргәне юк иде. Шулай булгач, кайсы дөнья чын соң? Син яшәп ятканымы, әллә төшләргә кергән теге дөньямы? Ул бит яшь чагында төш күрүгә бөтенләй әһәмият бирми иде: төш күрүләр дөньясы түгел, ә өннәр дөньясы кыйммәтлерәк, кадерлерәк, газизрәк күренә иде аңа. Иртән уянгач, төшемме бу, өнемме дип тә ятмады: "Уянгансың икән, тор!" — дип, бисмилласын әйтеп, аякларына басты.
Алсу да еш керде аның төшләренә. Иң авыры: аның карт алмагачтан егылып төшеп, баш чүмече белән җирдә яткан тангка. бәрелеп, харап булуы иде...
"Их Алсу, Алсу! Синсез хәзер дә ямансу...
Күңелемдә нинди авыр хисләр, кырып та ала алмаслык кара кайгы калдырып киттең син. Мин үз гомеремдә бер генә затны да шулкадәр сөймәдем. Ольга — яшьлек юләрлегем иде, Бибинур — ни чарадан бичара чагымда башым әйләнеп, рухи авырып йөргәндә бер терәк булды, ә Нәфисә минем йортыма үз аяклары белән килеп кергән хатын. Аны да яраттым, ләкин үземчә...
Дөресен генә әйтәм, Алсу: "Мин ал арның берсен дә хурламыйм. Ничек дигән әле борынгы бабаларыбыз? "Өлешемә тигән көмешем", — дигәннәр! Әнә миңа Азак диңгезе буена килеп төпләнгән сиксән яшьлек карчык Серафима әби дә гашыйк булган ич. Үзенең гомерлек ире Теодорга охшатып...
Мин өмми — белемсез кеше түгел, укырга артык зур хирыслыгым вә җан ихтыяҗым булмаса да, тормышны, тулы гасыр яшәп, тәҗрибәләрем аша аңларга тырыштым. Бу дөньяда минем кадәр озак яшәгән кеше үзе үк бәхетле инде ул, шуңа мин яктылыктан караңгылыкка бер дә борчылусыз, аптырауларсыз, күз яшьләремне коймыйча, хәсрәтләнмичә, ипле бер иркенлек белән күчәм. Дөрес, элегрәк мин бу гәүдәтәнемне ике-өч аршин җиргә тыгып куюларына эчке каршылык белән яшәдем, бу гамәлдән куркып та йөрдем. Аллага шөкер, хәзер мин бу яктан да тынычлык, иплелеккә ирештем. Ә бу үзе үк гүзәл нәрсә, матур вакыйга. "Шулай яттгәп, шулай китсәң иде дөньядан" — дигән сүзләрне гомер буе күңелемдә йөрттем. Бөек шагыйрь бит аларны барыбыз өчен әйтеп калдырган.
Яшәүдән туеп китеп тә булмый, әлбәттә. Бу — Аллаһы алдында да, халык алдында да, балаларың, туганнарың алдында да зур гөнаһ. Адәм баласы дөньяга елап килсә дә, елап-сыкрап китәргә тиеш түгел! Чөнки китү — үзе үк бөек күчеш ул. Аңа битарафлык, чарасызлык, күңел төшүләр, кәефсезлек белән дә карарга ярамый дип беләм. һәрхәлдә, соңгы елларда шулай гөманлап яшәдем. Томанлаулар хакыйкатькә алып бара. Яшьлегемдә Азак диңгезе ярларында, суларында да булдым. Картлыкта да Азак Диңгез була. Ул — китү..."
...Картның хәле бик киткәч, Казаннан кунакка кайткан табиб Талипны, профессор Хәзрәтовны чакырдылар.
— Иә, бабай! — диде ул, керә-керешкә елмаеп. — Сәламәтлегең әйбәттер бит? Ир булсаң, чиргә ирек бирмә! — Кияү кеше елмаеп-көлеп кенә сөйләшә. Үзе ифрат ягымлы. Шуның өстенә барлык Хәзрәтовлар кебек чибәр! Булса да булыр кеше, әмма моның кадәр булмас!
Мөхәммәтнең хәле хәл түгел иде инде, хәлле кеше урын өстендә ятамыни.
— Хәл бер мәлне көтә, — диде ул, фәйләсуфлар гыйбарәсе белән, сүзләренә күпмедер дипломатия дә кыстырып.
— Ә нинди мәл ул? — дип кызыксынды табиб Талип.
— Кайтам...
— Кая? — дип аптырады табиб.
— Теге дөньядан килдем, шул дөньяга "кайтам"...
Табиб — атаклы профессор Хәзрәтов сискәнеп китте.
— Юк, юк. Што син, бабай. Никак кайтмыйсың әле. Ә безне, врачларны, кая куясың? Без сине терелтәбез. Син, никак, нык бабай бит. Тагы ун ел яшәрлек энергияң бар. Менә кыйммәтле яхшы дарулар алып килдем. Шул арны да кабып җибәрсәңме?! Никак, шәп дарулар. Все будет отлично! Син бит безнең авылда иң озак яшәүче. Син әле рекорд куясың бездә озак яшәү буенча. Никак!
— Рекорд куяр өчен яшәмиләр, — диде карт.
— Риза. Никак, но согласен...
Карт дәшмәде...
— Ә шәп дарулар?.. Алар бит, никак, — диде Талип.
— Иң шәп дару — һава, — диде карт. — Тагын шәп дарулар: тәмле чәй, чишмә суы, җиләк-җимеш, яшелчә, татар бәлеше, өчпочмагы, чәкчәге, токмачлы тавык ашы, ат ите, казылык, күзикмәк, дурчмак... — Ул санап арыды.
— Но, — дип каршы төште профессор. — Синдә чир бар. Син, бабай, никак, авыру. Синнән чирне куарга кирәк. Никак, куып чыгарырга!
— Чирне мин тирләп тә чыгардым... Сулыш чыгарып та чыгардым... Әнә чыкмый торганы кергән!
..."Теге якка йөргәләүләр" дигән иде... Әйе, дигән иде Хөснимәрдән агай, Азак диңгезе буена балык сөзәргә барганда. Әй, ахмак чак! Әй, тиле яшьлек! Үзең дөрес, сүзең-уең дөрес булмаган чаклар!
"Теге якка йөргәләүне" Мөхәммәт ул вакытта гап-гади генә итеп, акча эшләргә читкә чыгып эшләп йөрүләр дип кенә аңлаган иде бит. Бүгенчә әйтсәк — "шабашка".
Ә "теге якка йөргәләүләр" — хәтәр нәрсәләр икән ул. Иң беренче, бу "йөргәләүләр" — үткән көннәреңә, яшәлгән елларыңа кайтулар икән ич! Ә икенчесе...
Монысы тагын да серлерәк һәм күпмедер дәрәҗәдә куркынычрак та. Бу — төшләреңдә булса да "теге дөньяга кереп-чыгып йөрүләр" икән! Яисә шул ук төшләреңдә кемнәрнеңдер (әлбәттә, үлгәннәрнең!) сиңа "кайтып-китеп йөрүләРе" и 
Иа Алла!
Исәннәрнең "кайтулары" була инде...
Ә менә... Үлгәннәрнең "кайтулары"...
Менә бүген дә Хөснимәрдән агай төшкә керде. 1917 елны, "бәлшәвикләр влачны алган сәнәдә" вафат буган сәяхҗан, дәрвиш...
Ниләр диде соң ул аңа? Менә ниләр:
— Тыштан — боз, эчтән ут бул!
— Тыштан — куян, эчтән арыслан бул!
— Тән хәрәкәтен җан хәрәкәтенә туры китер!
— Талант күктән бирелә... Аны исраф итмә!
— Тудыңмы — яшә! Үлем — синең эш түгел...
— Тайпыл-тайпылма: яхшылык та, явызлык та үзеңнән...
— Тап һәм таны: бер хәрефтә бөек сүз башы ята. Ишет һәм аңла: бер авазда — даһилыкка ирешерсең...
Нишләп катлаулы сөйләште ул? Фәйләсуф булгангамы?
...Кич якынлаша... Ургылып-ыргылып караңгылык иңеп килә...
"Сизенәм, мин Вакыт аша үтеп барам, ә Вакыт минем аша уза тора..." — дип уйланды Мөхәммәт.
"Инабәт" дип язган иде Хөснимәрдән агай үзенең дөнья йөреп вә күреп, майланып-каралып беткән блокнот-дәфтәренә... Мин Инабәтнең өмет, ышаныч, инану икәнен беләм, аның һәркемдә яшәү көче, яшәү үҗәтлеге тудырганын да беләм. Юкка гына йөз ел яшәдеммени мин?!
Ә менә Хөснимәрдәннең "Не"сы белән "Инабәт"не ничек аңларга? "Не" — яктылык һәм караңгылык, шулай булгач, "Не" фани дөнья һәм бакый дөнья дигән төшенчәне дә үзенә ала. Инабәтне дә "Не" белән аңлатырга була. Бу — дөньядагы бәхетеңә, яшәячәк матур көннәреңә, алдагы гомереңә өмет тотып, ышанып яшәү генә вөҗдан иркенлеге, намус хөрлеге, күңел көрлеге китерми әле ул дию, чөнки әлеге хәл хәятта ярты бәхет кенә. Тулысынча бәхетле булу өчен Аллаһы һәм теге дөньяга да өмет итеп, ә тәгаене: ышаныпинанып яшәргә кирәк. Шул очракта үлем гади бер күчешкә — елгада каекта бу ярдан теге як ярга чыгуга — гаҗәеп бер яктырышлы гармоник хәл-халәткә әйләнә...
Нәрсә дигән иде әле Хөснимәрдән фәйләсуф?
— Тап һәм таны: бер хәрефтә бөек сүз башы ята. Ишет һәм аңла: бер авазда — даһилыкка ирешерсең... и
Таптым һәм таныдым: "Эн" — Караңгылык, "Ио" — Яктылык. Ә "Не" үзе нәрсә соң ул? Ул бит "Эн" һәм "Ио" авазларыннан гына тора. "Эн" һәм "Ио"? Энйо!.. Энйо. Дөнья...
"Йа Раббым! Тулы дөнья дигән аваз-аһәң түгелме соң бу?" — дип уйлый алды актык сулышын алган Мөхәммәт... 